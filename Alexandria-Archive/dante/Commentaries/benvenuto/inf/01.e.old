	|SUMMARIUM.~  INCIPIT PRIMUS CANTUS PRIMAE COMOEDIAE, 
^in quo prohemizatur ad totum opus.~

        |Proemio.~  His praeambulis pro evidentia praecursis, nunc
ad libri divisionem veniendum est.  Autor noster considerans
triplicem esse hominum vitam, scilicet viciosorum, poenitentium,
et virtuosorum, opus suum distinxit in tres partes, scilicet
Infernum, Purgatorium, et Paradisum.  In Inferno tractat de
punitione viciosorum: in Purgatorio de conversione poenitentium: 
in Paradiso de praemiatione virtuosorum.  Quorum librorum quilibet
dividitur per capitula, quae appellantur cantus propter
consonantiam rhythmorum; et quilibet cantus per rhythmos.  Primus
liber dividitur in duas partes principales, scilicet in prooemium
et tractatum.  Prooemium continet tria capitula, in quorum primo
autor proponit, in secundo invocat, in tertio autem incipit
tractatum.  Primum capitulum potest dividi in quinque partes
generales, in prima quarum autor describit visionem unam, in qua
fingit se reperisse in quadam silva.  In secunda ostendit
qualiter pervenit ad quemdam montem, ibi: ^Ma poi che fui.~  In
tertia ostendit quomodo sibi volenti ascendere illum montem
obviaverunt tres ferae infestae, impedientes ejus iter, ibi: ^Ed
ecco quasi.~  In quarta ostendit quomodo quidam occurrit sibi ad
ejus succursum, ibi: ^Mentre ch'io ruinava.~  In quinta ostendit
quomodo ille dederit sibi suum succursum, ibi: ^A te convien
tenere altro viaggio.~  Unaquaeque istarum partium habet plures
particulas speciales, quas explicabo discurrendo per singulas. 
Ad primam ergo partem generalem dico, quod autor describit suam
visionem; et primo tangit quo tempore apparuerit sibi ista visio,
scilicet in medio cursu humanae vitae.  Sed antequam descendam ad
expositionem litterae, oportet praenotare quod autor noster fingit
se habuisse hanc mirabilem salutiferam visionem in MCCC anno,
scilicet Jubilaei, in quo erat generalis indulgentia peccatorum,
et in die Veneris sancti, in quo facta est redemptio peccatorum,
ita quod merito autor poterat bene sperare in sui conversionem et
operis prosperationem.  Describit autem hanc suam visionem
distincte per tempora, quam tamen totam simul habuerat, sicut
Moyses describit Genesim, et Joannes Apocalypsim.  Quod pro tanto
dixisse velim ut multa puncta elucescant, quae viderentur obscura
hoc ignorato.  Autor enim describit multa facta post istud
tempus, et saepe per multos annos, et sic quasi propheta videtur
praedicare futura, cum tamen noverit illa jam facta cum scripsit,
sed fingit se illa praevidisse in illa visione sua in praedicto
millesimo, quae tamen postea diversis temporibus scripsit.

        |1-3.~  Nunc ergo ad expositionem literae dicit autor: 
|Nel mezzo del cammin di nostra vita~ ec.  Sed quod est medium
iter nostrae vitae?  Dicunt aliqui quod dimidium nostrae vitae est
somnus, quia Philosophus dicit primo Ethicorum quod nihil
differunt felices a miseris secundum dimidium vitae, et appellat
dimidium vitae somnum.  Videtur ergo autor velle dicere se
habuisse hoc per visionem in somno, sed hoc non valet, quia, ut
dicit commentator philosophus, per somnum intelligit ibi quietem: 
non enim est verum quod homo dormiat medietate temporis.  Alii
dicunt quod dimidium nostrae vitae est nox; tantum enim habemus in
mundo isto de tenebra, quantum de luce, et autor noster visionem
habuit de nocte.  Visiones enim et subtiles imaginationes, ut
plurimum, adveniunt in nocte, quando anima magis recolligit se ad
se, et est magis semota a curis temporalibus; quo tempore ratio
discurrit et considerat quomodo expendiderit tempus suum, et in
quibus, quasi in vanis.  Sed certe, quamvis istud totum verum
sit, tamen non est intentio autoris hic, quia autor describit
clare istud tempus paulo infra cum dicit: ^Temp'era dal principio
del mattino.~  Unde dico quod autor describit tempus annorum suae
vitae, in quo incoepit istud opus.  Videtur ergo posse dici quod
sit tempus triginta annorum, quia secundum Aristotelem, libro
Politicorum, anni hominis communiter sunt sexaginta.  Alii tamen
dicunt quod tempus triginta trium annorum, quia Christus tanto
tempore vixit, et teste Apostolo omnes resurgent in ea aetate, in
qua mortuus est Christus.  De hoc tamen non videretur multum
curandum, quia, teste Philosopho: ^quae parum distant, nihil
distare videntur.~  Sed quidquid dicatur, veritas est, quod autor
per istud medium intendit tempus XXXV annorum, sicut ipsemet
testatur alibi, et tale quidem tempus bene vocat dimidium vitae;
satis enim probabile videtur quod homo communiter usque ad XXV
annum sit in incremento, aliis XXV annis in statu, aliis XXV in
declinatione; quod confirmat autoritas Prophetae dicentis:  ^dies
annorum nostrorum in ipsis septuaginta annis.~  Et addit:  ^quod
si pervenerit ad LXXX, amplius labor et dolor.~  Et dato quod
dictum tempus non esset dimidium vitae, tamen stat adhuc et
constat, quod autor incoeperit opus suum in XXXV anno, si
consideras tempus nativitatis ejus, quod jam positum est supra;
sed autor incipit in MCCC, quod ipsemet scribit in Inferni
capitulo XXI.  Et dicit: |mi ritrovai per una selva oscura~: ista
siquidem sylva est mundanus status viciosus, qui metaphorice
appellatur sylva; sicut enim in sylva est magna diversitas
arborum, ita in mundo isto diversa varietas hominum et animorum.
Unde Persius poeta: 

     ^Mille hominum species, et rerum discolor usus~: 
     ^Velle suum cuique est, nec voto vivitur uno.~

Sicut enim sylva est locus incultus, plenus insidiarum,
receptaculum ferarum in hominem diversimode saevientium, ita in
ista vita inculta sunt diversa genera viciorum saevientium in
perniciem animarum et corporum, ut statim dicetur.  Et dicit
|oscura~ propter ignorantiam et peccatum, quae obcaecant, et
obscurant, et tenebras petunt, quia qui male agit, odit lucem. 
Et continuo subdit causam dicens, |che la diritta via era
smarrita:~ via nempe recta est via virtutum, quae recte ducit
hominem ad beatitudinem.  Et notanter dicit autor |smarrita~,
idest non perdita: nam quamvis esset viciosus tunc, tamen poterat
redire ad viam rectam virtutum.  Ordina sic literam: ego Dantes
|mi ritrovai per una selva oscura~, idest in via viciorum
tenebrosa, |nel mezzo del cammin di nostra vita~, idest in medio
discursu humanae vitae.  Et ecce causam: |che~, idest, quia |la
diritta via~, scilicet virtutum, quae recto calle ducit hominem in
finem suum, |era smarrita~, scilicet ad tempus. 

	|4.~  |Ah quanto.~  Hic autor, descripturus istam sylvam,
primo vult ostendere quam sit difficile et laboriosum describere
ipsam; ideo incipit ab exclamatione, dicens cum admiratione: ah
quam durum est dicere qualis erat ista via viciorum!  Et hic
nota, quod ista litera |Ah~ in pluribus textibus reperitur
corrupta sic: |E quanto a dir~; quod nullo modo stare potest,
quia numquam litera posset construi, et tota  omnino remanet
suspensiva, et etiam illud |E~ non haberet quid copularet.  Unde
necessario debet dici |Ah~, vel |Ahi~ exclamative, quod tantum
valet in vulgari florentino; et est adverbium admirantis, sive
dolentis. 

	|5.~  Et dicit: |questa selva selvaggia e aspra e forte~;
sed contra imo via viciorum videtur plana, levis, et
delectabilis; quod patet inductive discurrendo per singula vicia. 
Superbia siquidem delectabilis videtur: quid enim est superbire
nisi super alios velle ire?  Hoc autem est tam delectabile
multis, quod saepe frater interficit fratrem, et filius prodit
patrem:  delectabilissimum ergo est principari, ut testatur
Philosophus libro Rhetoricorum.  Invidia sequitur superbiam,
tamquam propria filia matrem, ut ait Augustinus.  Ira est tam
delectabilis quod Aristoteles refert Homerum dixisse quod ira est
dulcior melle distillante, quoniam appetitus vindictae est.  Hoc
autem scribit Homerus libro suae Iliados.  Avaritia autem videtur
valde delectabilis: quid enim dulcius lucro, quod non permittit
laborantem fatisci?  Accidia est delectabilis, quia delectabile
est quiescere et non laborare, ut dicit Philosophus praedicto
libro Rhetoricorum.  De luxuria et gula, qualiter et quare sint
delectabilissimae, assignabitur ratio naturalis infra, capitulo
VI.  Respondendum breviter quod via viciorum a principio videtur
dulcis, sed finis ejus amarus.  Contrarium est de via virtutum,
ut paulo post dicetur. 

	|6.~  Et dicit: |Che nel pensier rinnova la paura~; homo
enim implicitus peccatis habet multa timere, sicut judicium Dei,
justitiam mundi, remorsum conscientiae, infamiam hominum,
mutationem fortunae, et ita de multis.  Ideo bene dicit quod,
quando recogitat istam viam, renovatur timor in eo.  Ordina sic
literam: ^Ahi quanto @e cosa dura a dire~, idest describere, ^qual
era questa selva selvaggia e aspra e forte~, |che rinnova la
paura nel pensiero.~  Hoc notanter dicit, quia memoria viciorum
est amara recedenti a vitiis. 

	|7.~  |Tant'@e amara.~  Hic autor explicat amaritudinem
hujus silvae per comparationem ad mortem, dicens: et ista sylva |@e
tanto amara che poco @e piu morte.~  Sed contra via viciorum est
mors animae, et mors animae est amarior quam mors corporis:  ergo
debuisset potius dixisse |ch'assai @e men morte.~  Dicendum
breviter quod ista mors animae pro tanto potest dici minus amara,
quia a morte viciorum potest homo redire ad viam virtutum quamdiu
vivit vita corporali in mundo, sed post mortem corporis non est
amplius poenitentiae locus. 

	|8-9.~  Et subdit causam, quae moverit ipsum ad
descriptionem istius sylvae, dicens: |Ma dir@o d'altre cose ch'ivi
ho scorte~, idest quas vidi ibi in illa sylva, scilicet de viciis
et viciorum suppliciis; |per trattar del ben ch'i' vi trovai~;
quasi dicat: quamvis dixerim quod ista sylva sit tam amara, tamen
dicam de his quae vidi in ea, causa tractandi de bono quod reperii
ibi.  Sed quid est istud bonum?  Dicunt aliqui:  certe virtutes
et bona moralia reperiuntur in isto mundo inter vicia, sicut rosa
inter spinas.  Tu vero dic et melius quod bonum, quod hic
reperitur, est multiplex; nam per istam inspectionem et
considerationem viciorum et suppliciorum eorumdem apparet punitio
malorum, emendatio multorum, et perfectio bonorum.  Poena etiam in
se bona est, ratione justitiae quae bona est, ut testatur Boetius
in quarto.


	|10-12.~  |Io non so ben ridir.~  Hic autor facit
antipophoram, idest respondet quaestioni tacitae; posset enim quis
obijcere: quare ergo intrabas istam sylvam, ex quo est tam amara? 
Respondet autor se nescire, quia erat plenus somno quando 
intravit.  Sed quis est iste somnus?  Certe potest tripliciter 
considerari: primo secundum opinionem Platonis, qui volebat quod
anima, creata ab aeterno, veniret a stellis ad ipsum corpus,
quando erat debite organatum in utero mulieris, et tunc
oblivisceretur omnium, quae sciebat, cum prius esset omnia sciens;
et sic oblivio potest dici somnus.  Alio modo secundum
Aristotelem, qui dicit in libro de Anima, quod anima a principio
est tamquam tabella rasa, in qua nihil est depictum; unde ipse
autor Purgatorii Cap. XVI dicit: ^L'anima semplicetta che sa
nulla~; et sic ignorantia potest dici somnus.  Tertio, secundum
Augustinum et alios theologos anima creatur in instanti a Deo
quando infunditur in corpus conceptum turpiter, et talis somnus
est peccatum; unde Propheta: ^ecce enim iniquitatibus conceptus
sum, et in peccatis concepit me mater mea.~  Ad propositum ergo
autor vult dicere: non quaeras quomodo intraverim istam sylvam,
idest viam viciorum, quia omnes nascuntur mali: immo, antequam
nascamur, sumus in ignorantia et peccato; ideo non possum
reminisci primi introitus.  Nunc ordina literam sic: |Io non so 
ben ridir~, idest referre, |com'io v'entrai~, scilicet in ipsam
sylvam tam asperam.  Et ecce quare ego nescio; quia |tanto era
pien di sonno~, idest adeo eram plenus somno ignorantiae; et dicit
|a quel punto~, idest tempore adolescentiae, |che~, idest in quo
puncto |la verace via abbandonai~, idest quando deserui viam
virtutum, quae est vera, et ad veram patriam lucit.  Unde nota hic
quod homo a principio vitae ambulat cum somno ignorantiae et
peccati innati usque ad tempus adolescentiae, sed non meretur, nec
demeretur, quia nondum habet usum liberi arbitrii; sed adveniente
tempore adolescentiae invenit bivium, et tunc imminet magnum
periculum ne divertat ad sinistram potius quam ad dexteram;
facilius enim declinat ad sinistram, quia assuetus
delectationibus sensibilibus, quasi ratione sopita, relinquit
viam rectam virtutum, et vagatur per abrupta viciorum.  Ideo bene
dicit autor quod nescit |redicere~ quomodo intraverit  istam
silvam, tantum erat plenus somno, quando reliquit viam  veram. 
Hoc autem accidit in pluribus, nisi divina gratia miserante
eligant viam rectam, sicut fingitur de Hercule, ut refert Tullius
libro Officiorum, et Livius narrat de Africano majore simile.

        |13-18.~  |Ma poi ch'io fui.~  Ista est secunda pars
generalis, in qua autor ostendit qualiter ipse, diu errans per
sylvam descriptam, finaliter pervenit ad unum montem, quem sursum
aspiciens vidit radiis solaribus illustratum.  Sed quis est iste
mons?  Certe figurat virtutem, quae alta ducit hominem ad coelum,
sicut vallis figurat vicium, quae infima ducit hominem ad
infernum; est enim mons propinquus coelo, et per consequens Deo: 
vallis est vicinior centro, et per consequens inferno, qui est in
centro terrae.  Dicit ergo autor: |Ma poi ch'io fui appi@e d'un
colle giunto~, idest ad radices unius magni montis, |l@a dove
terminava quella valle.~  Et bene dicit; sicut enim vallis
terminatur ad montem, ita vicium ad virtutem sine aliquo medio;
virtus enim et vicium sunt opposita immediata.  Et dicit: |Che
m'avea di paura il cor compunto~, sicut jam expositum est supra,
quia nil timidum facit animum nisi reprehensibilis conscientia
vitae.  |Guardai in alto:~ bene dicit, quia hucusque respexerat ad
ista infima sensibilia temporalia; nunc primo coepit erigere
caput, idest contemplationem, ad alta virtualia et aeterna.  Unde
dicit: |e vidi le sue spalle.~  Per terga montis intellige
arduitatem et rectitudinem montis, quia mons iste erat altus et
rectus usque ad coelum, ut dicetur plenius in Purgatorio: ideo
bene per terga, quae sunt recta, figurat repentiam istius montis. 
Et tangit claritatem istius montis cum dicit: |vestite gi@a de'
raggi del pianeta~, idest, jam illuminata radiis solis.  Et nota
metaphoram propriam; sicut enim ille qui vadit per vallem
infimam, diu vadit antequam illucescat sibi, sed cum incipit
appropinquare ad montem, continuo incipit videre solem, ita a
simili autor noster diu ambulaverat in tenebra viciorum, nunc
autem incipiebat ascendere ad lucem virtutum; et per hoc innuit
quod virtus est clara, et reddit hominem clarum.  Et nota quod
per solem istum moraliter debes intelligere solem justitiae,
scilicet Deum, cujus gratiae radiis mons, idest ardua virtus,
potest lucere in homine, nisi Deo illuminante, ut statim dicetur
secundo capitulo sequenti.  Ideo bene dicit: |che mena dritto
altrui per ogni calle~, idest per omnem tramitem virtutum et viam
vivendi recte, quia in saeculo et religione, in operatione et
contemplatione, in pace et bello, in infirmitate et sanitate, in
opulentia et paupertate; ergo in quocumque statu, gradu, et
fortuna homo sit, iste sol ducit hominem recte ad beatitudinem.


	|19-21.~  |Allor fu la paura.~  Hic autor ponit effectum
istius inspectionis, scilicet quietationem sui timoris, dicens: 
|Allor fu la paura un poco queta~, idest aliquantulum quietata,
|che nel lago del cuor m'era durata~, idest quae duraverat mihi in
profundo cordis, |la notte~, appellat noctem totum tempus, quo
steterat in viciis, |ch'io passai con tanta pieta~, idest cum
tanta passione.  Et merito remissus est timor, quia continuo
concepit aliqualem spem evadendi ex ista sylva, cum coepisset
modicum cognoscere claritatem virtutis. 

	|22-27.~  |E come.~  Hic autor describit dispositionem
animi sui, quae nata est ex illa quietatione, per unam 
comparationem pulcerrimam, et breviter vult dicere quod accidit
sibi in illa quietatione, quemadmodum naufrago, qui cum multa
anxietate et periculo finaliter perveniens ad litus, respicit
sibi a tergo et miratur periculosas undas.  Construe nunc 
litteram et expone sic: |Cos@i l'animo mio ch'ancor fuggiva~,
idest qui adhuc erat in fuga viciorum; quia scilicet exponebat se
ad expulsionem viciorum, |si volse indietro~, scilicet versus
sylvam, |a rimirar lo passo~, idest viam viciorum; et dicit, |che
non lasci@o giammai persona~ |viva.~  Ad intelligentiam istius
literae est notandum, quod hic potest esse duplex intellectus:
unus, quod omnes transeuntes per viam viciorum spiritualiter
moriuntur, quia anima quae peccaverit, ipsa morietur, et tunc
exponatur litera sic: |che~, idest qui passus viciorum, |non
lasci@o~, idest numquam dimisit personam vivam, quin occiderit
ipsam spiritualiter, ut dictum est: et  tunc li |persona viva~
stat pro apposito verbi.  Alius intellectus est, quod nullus
vivens in mundo potuit unquam totaliter evitare istam viam
viciorum ita quod non iret per ipsam, quia septies cadit justus
in die saltem venialiter, et tunc expone sic litteram: |che~,
idest quem passum viciorum, |persona viva non lasci@o giammai~,
quia oportet omnem hominem venientem in mundum peccare
communiter, quia non beata Virgo vel Christus: et tunc li
|persona viva~ stat pro supposito, et debet poni a parte ante
verbi.  Et hoc fecit animus meus |cos@i come quei~, scilicet
naufragus, |che uscito fuor del pelago alla riva~, cum |lena
affannata~, idest magno et periculoso labore, |si volge all'acqua
perigliosa~, idest ad periculosos fluctus maris, |e guata~, idest
respicit ipsum periculum manifestae mortis in quo fuit.  Et sic
nota quomodo comparatio est propriissima ad propositum.  Sicut
enim ille qui evasit a magno naufragio maris, et territus,
pallidus, quasi semimortuus pervenit ad litus quietum,
retroflectit se ad periculum; ita a simili autor noster, qui
evaserat de mari amarissimo mundi, transiens cum magno labore, et
per tot fluctus viciorum pervenerat ad quietum portum virtutis,
respiciebat ad manifestum periculum mortis animae, in quo fuerat
tam diu cum magno timore et dolore. Dicebat enim autor,
respiciens ad tempus praeteritum, sibi ipsi:  ah miser infelix,
quid fecisti per spatium XXXV annorum? vacasti insanis amoribus
et vanis honoribus. 

	|28-30.~  |Poi ch'ebbi.~  Hic autor ostendit quomodo
coeperit ascendere montem praedictum, et breviter vult dicere quod,
post illam aliqualem quietationem, ipse resumptus modicum
reincoepit ire et velle ascendere montem praedictum.  Et adverte
quod autor tangit morem et actum itinerantis viatoris, qui
percursa longa et aspera valle, ascensurus montem altissimum,
quiescit paululum ad pedes montis, et post quietem iterum incipit
itinerare.  Ita autor noster, tamquam viator cum diu errasset per
sylvam viciorum, volens ascendere montem altissimum virtutis,
parum quievit, deinde coepit ascendere.  Dicit ergo: et ego
Dantes, |ripresi via~, idest coepi iterum ire, sed non per sylvam,
imo |per la piaggia deserta~, idest per praedictum montem
luminosum; quem merito vocat plagiam desertam, quia pauci
gradiuntur per viam virtutis, quae est de difficili.  Et tangit
modum ascendendi ad montem cum dicit: |sicch@e 'l pi@e fermo sempre
era il pi@u basso~; nam simpliciter loquendo, quando homo ascendit
montem pes inferior est ille super quo funditur et firmatur totum
corpus salientis; ideo dicit quod pes inferior semper erat
firmior.  Sed moraliter loquendo, pes inferior erat amor, qui
trahebat ipsum ad inferiora terrena, qui erat firmior et fortior
adhuc in eo quam pes superior, idest amor, qui tendebat ad
superna.  Amor enim est pes, quo anima graditur; unde ipsemet
autor Purgatorii capitulo XVIII, loquens de amore dicit:  ^e
l'anima non va con altro piede.~  Unde: ^pes tuus, amor tuus.~ 
Vel per pedes figurantur affectiones secundum Augustinum; ita
quod pes inferior, idest affectio, quam habebat ad inferiora,
erat adhuc firmior in animo autoris.  Est tamen idem sensus: nec
dicas sicut dixerunt multi ignoranter, quod pes inferior sit
humilitas, quae est necessaria tendenti ad conversionem; nam autor
in isto Inferno solum intendit facere speculationem viciorum, ut
tradat cogitationem eorum, sed in Purgatorio sigillatim lavabit
et mundabit se ab omnibus peccatis, et ideo ibi in primo capitulo
figurabit humilitatem per juncum, sive per vincum: ergo non hic. 
Construe sic literam: |sicch@e il pi@e pi@u basso sempre era il
fermo.~  Et hoc feci, |poich'ebbi~ |riposato il corpo lasso~,
idest postquam quievi ab illa lassitudine.  Et nota quod per
pausationem et fatigationem corporis autor dat intelligi
quietationem et fassitudinem animi, quae est occultior; ideo
indicatur per illam manifeste.

	|31-33.~  |Ed ecco quasi.~  Ista est tertia pars
generalis, in qua autor ostendit quomodo sibi ascendenti ad
montem virtutis occurrunt tres ferae revocantes ipsum a tam bono
proposito, scilicet, Lontia, Leo, et Lupa.  Sed ad aperiendam
viam, primo, quaero quae fera sit ista lontia.  Ad cujus
intelligentiam vel cognitionem est subtiliter praenotandum, quod
tria sunt animalia praecipue habentia pellem variis maculis
distinctam, scilicet lynx, sive lynceus, qui vulgariter dicitur
lupus cerverius, pardus, et panthera.  Modo dico quod per lontiam
autor potest intelligere lyncem, per quam figurat luxuriam; unde
Virgilius in simili describens habitum Veneris dicit: 

     ^Subcinctam pharetra, et maculoso tegmine lyncis.~

Per quod dat intelligi quod luxuria consistit in pelle, quia in
apparentia pulcritudinis exterioris.  Unde et Boetius in tertio
loquens de ista pulcritudine superficiali: ^si homines lynceis
oculis uterentur, illud Alcibiadis corpus superficie pulcrum,
turpissimum videretur.~  Fuit autem Alcibiades Atheniensis
inclitus dux et philosophus, pulcerrimus corpore, ut patet per
Valerium, Justinum, Jeronimum, Augustinum, et alios multos, licet
quidam per errorem dicant quod fuerit faemina formosissima
meretrix.  Sed de hoc non amplius ad praesens, quia impertinens
est nostro proposito.  Per lontiam etiam potes intelligere pardum
multipliciter.  Primo, quia pardus est naturaliter
luxuriosissimus; ideo bene figurat luxuriam.  Secundo, quia
pardus habet pellem varie maculatam, sicut et lynceus: unde
Homerus describit Paridem indutum pelle pardi, quia luxuriosus
erat.  Tertio, quia pardus est multum praesto adeo quod volare
videtur; et talis est luxuria.  Ideo bene Aristoteles, libro
Ethicorum dicit, quod Helena omnes aspicientes alliciebat ad
concupiscentiam suam, quare senes Trojani fugiebant conspectum
ejus: ipsa tamen Helena, visis rugis in facie sua, ridebat eos
qui dilexerant eam, ut ait Ovidius de arte amandi.  Et per hoc
etiam confirmatur quod jam dictum est, scilicet quod luxuria stat
in pelle.  Quarto, quia pardus cum cepit aliquam feram, sugit
totum sanguinem ejus: ita recte mulier libidinosa.  Quinto,
pardus non vult ab homine videri cum se pascit: ita et mulier
luxuriosa, de quocumque pastu loquaris; unde pascens pardum
porrigit sibi taciam facie retroversa.  Sexto, pardus quamvis
familiariter domesticetur, saepe fallit et prodit, imo saepe vincit
leonem fraude: ita et mulier virum fortissimum forma et fraude
vincit.  Potes etiam per lontiam intelligere pantheram; nam
panthera suo halitu odorifero attrahit ad se alia animalia cum
vult pasci, et illa, quae eligit, sibi vorat; ita et foemina, sicut
et magnes ferrum, attrahit homines, et quos sibi eligit,
consumit.  Credo tamen quod autor potius intelligat hic de pardo,
quam de aliis, tum quia proprietates pardi magis videntur
convenire luxuriae, ut patet ex dictis, tum quia istud vocabulum
florentinum |lonza~ videtur magis importare pardum, quam aliam
feram.  Unde, dum semel portaretur quidam pardus per Florentiam,
pueri concurrentes clamabant: vide lonciam, ut mihi narrabat
suavissimus Boccatius de Certaldo.  Ex praedictis igitur patet
clare quod autor noster non loquitur hic de vana gloria, sicut
aliqui vane opinantur:  primo, quia luxuria est primum vicium
damnabile, quod invadit hominem; unde Dantes erat novem annorum,
quando primo captus est amore Beatricis.  Secundo, quia vana
gloria est filia superbiae, et inseparabiliter comitatur eam.  Sed
cum autor hic figuret superbiam sub forma leonis, non expediebat
expressius figurare inanem gloriam sub specie alterius ferae. 
Tertio, quia istud vicium non numeratur inter peccata mortalia;
unde in toto libro Inferni autor non punit inanem gloriam, cum
tamen puniat omnia vicia capitalia, praeter invidiam: sed quare
non invidiam, dicetur in Purgatorio, capitulo XIII.  Quarto, quia
autor satis explicat suam intentionem de luxuria Inferni capitulo
XVI, ubi dicit: prender la lonza alla pelle dipinta~, ut
declarabitur ibi.  His notatis, ordina litteram sic: |ed ecco
quasi al cominciar dell'erta~, idest in principio ascensionis,
|una lonza leggera e presta molto~, quia nullum vicium velocius
luxuria, nam subito in transitu jacit venenum oculis; unde mulier
velut basiliscus solo visu subito interficit hominem: ideo Amor a
poetis merito fingitur alatus.  Et dicit: |che di pel maculato
era coperta~, idest variis coloribus adornata. 

	|34-36.~  Et subdit molestiam istius ferae, dicens: |e non
mi si partia dinanzi al volto~; et verum dicit, quia de rei
veritate autor multum laboravit isto morbo, ut jam dictum est, et
dicetur infra capitulo V, et alibi saepe.  Et dicit: |anzi
impediva tanto il mio camino, ch'io fui per ritornar pi@u volte
volto~, quia scilicet revocabat eum ad vallem.  Nec mirum si ista
fera revocabat autorem, qui noviter incipiebat ascendere montem,
cum saepe revocet viros perfectos.  Unde Augustinus: ^et homines
jam poene angelos factos facies periculosa dejecit.~  Et hic nota
subtiliter, quod autor noster fingit tantum tres feras occurrisse
sibi, quia tria sunt principalia generalia vicia communiter
occupantia hominem in triplici aetate, scilicet luxuria in
juventute, superbia in virilitate, avaritia in senectute.  Unde
Joannes: ^omne quod est in mundo~, etc.

        |37-40.~  |Tempo era.~  Hic autor, gratia praedictorum,
describit tempus suae visionis, ut ostendat quomodo ex bona
dispositione temporis ipse capiebat spem superandi istam feram. 
Et primo describit horam diei, illucescente sole, quia tunc
maxime solent fieri somnia vera, ut autor saepe dicit in isto
libro, quia tunc digestione perfecta et fumis resolutis mens
hominis est sobria, quasi velit dicere autor: non credas somnium 
meum ridiculosum, tamquam processerit a crapula et ebrietate, imo
processit a speculatione sobriae mentis, quia fuit in diluculo,
sive in principio lucis.  Et subdit qualitatem sive dispositionem
temporis, et dicit quod incipiebat ver, et videtur sic arguere: 
in hoc tempore Deus fuit multum propitius mundo et creaturae, quia
produxit eos in actum, et fecit coelum, tamquam instrumentum
naturale, et organum suum, quo disponit omnia ista inferiora: cum
ergo coelum nunc sit in ea dispositione, in qua fuit tempore
creationis mundi, videtur quod Deus clementia sua nunc
illuminaverit mentem autoris.  Dicunt enim astrologi et theologi
quod Deus ab initio saeculi posuit solem in ariete, in quo signo
facit nobis ver: quando autem sol intrat arietem, tunc attingit
circulum aequinoctialem, et facit nobis temperiem; et quia incipit
paulatim ascendere, tunc videtur bonum incipere aliquod opus,
quia continuo debet crescere, et de bono in melius prosperari. 
Ideo bene dicit: |e il sol montava in su con quelle stelle~,
idest sol ascendebat cum signo arietis, quod signum constat ex
pluribus stellis.  Et dicit: |ch'eran con lui quando l'amor
divino~, idest Deus bonitate et benignitate sua, |mosse da prima
quelle cose belle~, scilicet coelos et stellas, et universitatem
creaturarum.  Et dicit notanter |mosse~, non enim prius
movebantur, quamvis contrarium ponat Philosophus, qui vult quod
motus et mundus sit aeternus. 

	|41-43.~  |Sicch@e.~  Hic ex dispositione temporis autor
arguit bonam spem quam concipiebat de lontia, idest luxuria
vincenda; unde dicit: |s@i che l'ora del tempo~, idest mane, |e la
dolce stagione~, idest delectabile tempus veris, |m'era cagione a
bene sperare la gajetta pelle di quella fiera~; quasi dicat:
dabant mihi causam bene sperandi detractionem pellis illius ferae,
idest mortificandi et extinguendi luxuriam, quae stat in pelle, ut
jam ostensum est.  Et bene dicit |gajetta~; nam mulierem vagam
solemus appellare gajam vulgariter: et hoc etiam innuit quod
autor loquatur de luxuria, non de vanagloria.  Quod autem hora
temporis praestet sibi materiam sperandi victoriam dictae ferae,
satis patet ex jam dictis, quia anima tunc magis sobria et soluta
potest facilius compescere concupiscentias carnis, et refraenare
passiones; sed secundum non apparet verum.  Unde est hic solerter
advertendum quod autor videtur expresse dicere falsum; dicit enim
quod dulcis dispositio temporis verni dabat sibi spem vincendae
luxuriae, et tamen videtur totum contrarium ad sensum et
experientiam, quia scilicet adveniente vere omnia rationalia et
bruta et vegetabilia incitantur ad luxuriam.  Dicendum breviter
quod autor verum dicit: arguit enim sic: si in tali tempore, in
quo homo naturaliter disponitur ad luxuriam, ego procurabam et
conabar reprimere et conculcare istud vicium tam potens, quanto
fortius in futurum?  Quasi dicat: nunc est tempus amoenum, nunc
est aetas robusta, sed veniet hyems, veniet senectus, bene domabo
et castigabo carnem: sicut dicit Quintus Curtius de Alexandro
magno, quod si vixisset diutius, senectus poterat extinguere iram
et ebrietatem, quae vicia juventus accendebat in eo.  Unde nota
quod autor non dicit quod istud tempus faceret ipsum vincere
luxuriam, sed dicit quod faciebat ipsum bene sperare; nam spes
est tantum de futuro bono. 

	|44-48.~  |Ma non s@i.~  Hic autor describit secundam
feram, quae occurrit sibi, scilicet leonem, per quem figurat
superbiam, et merito; nam leo solummodo rugitu suo caetera
animalia terret et obstupefacit; unde Aristoteles libro
Rhetoricorum dicit de Achille, ^fremit ut leo~; et Lucanus in
primo comparat Caesarem leoni.  Ordina sic literam et continua:
quamvis dixerim quod concipiebam bonam spem vincendi lontiam,
tamen istam spem meam diminuit occursus alterius ferae, et
incussit mihi timorem; quia timor est contrarius spei, quia
scilicet est de malo futuro.  Ideo bene dicit: |ma non s@i che
paura non mi desse la vista che m'apparve d'un leone~, nam solus
conspectus superbi terret.  Et describit ipsum leonem ab actu,
dicens: |questi~, scilicet leo, |parea che incontro me venisse
con la testa alta.~  Per hoc tangit morem superbi, qui incedit
capite elato, et alta petit.  Et dicit |con rabbiosa fame~, quia
superbus totum appetit, et vult omnes subjicere sibi, et per hoc
saepe incurrit rabiem furoris, ut patet in multis.  Unde dicit:
|s@i che parea che l'aere ne temesse~, idest viri aerei, idest
alti vel sapientes, quasi dicat tacite: non solum minores, sed
etiam majores timent altam superbiam leonis, idest potentis.  Et
nota quod autor bene fingit se etiam timere superbiam, quia de
rei veritate ipse fuit superbus, tum quia nobilis, cum nobiles
naturaliter sint superbi, tum quia scientiatus, quia scientia
saepe inflat; unde autor suam superbiam sponte confitetur
Purgatorii capitulo XIII. 

	|49-50.~  |Ed una lupa.~  Hic autor describit tertiam 
feram, scilicet lupam, idest avaritiam, quam ultimo ponit, quia
cum, adveniente senectute, cetera vitia senescant, sola avaritia
juvenescit.  Et merito figurat avaritiam per lupam, quae est
animal vorax et rapax, et cujus ventris ingluvies est
insatiabilis.  Dicit ergo: |ed una lupa~, supple, apparuit mihi,
|che sembiava carca~, idest quae videbatur onusta propter onus
curarum, ut plene patebit infra capitulo VII, |di tutte brame:~
per hoc notat inexplebilem cupiditatem; nullum enim vicium est
universalius neque capacius.  Et dicit |nella sua magrezza~, quia
quanto ditior tanto pauperior est avarus, juxta illud Juvenalis: 

     ^Crescit amor nummi quantum ipsa pecunia crescit.~


	|51.~  Et dicit: |e molte genti fe gi@a viver grame~, immo
innumerabiles, infinitas, ut per se patet.  Non oportet hic ire
per exempla, quia quotidie videmus quot per avaritiam misere et
tristiter vivunt, et miserius et infelicius moriuntur.  Et
supple, non solum fecit, sed etiam facit et faciet, ut statim
dicetur.

	|52-54.~  |Questa mi porse.~  Hic autor, ostenso in
generali quomodo ista fera est infesta multis, nunc ostendit in
speciali quomodo molestaverit et timoraverit ipsum plus ceteris
feris.  Dicit ergo: |questa~, scilicet ^lupa, mi porse tanto di
gravezza con la paura ch'uscia di sua vista, ch'io perdei la
speranza dell'altezza~; quasi dicat, quod desperavi posse
ascendere per altitudinem montis, idest virtutis.  Et hic nota
quod autor proprie fingit quod avaritia daret sibi plus timoris;
timebat enim, si dimittebat et spernebat divitias, cadere in
inopiam et egestatem, et per consequens in irrisionem.  Unde
Juvenalis: 

     ^Nil habet infelix paupertas durius in se~,
     ^Quam quod ridiculos homines facit.~

Timebat erubescentiam, quia si pauper petit, rubore confunditur,
si non petit, egestate consumitur. 

	|55-60.~  |E qual.~  Hic autor concludit effectum istius
timoris per comparationem pulcram et propriam mercatoris, qui spe
lucrandi cum vadit per terram et mare, incurrit latrones,
piratas, vel scopulos, aut alium casum fortuitum, qui in omnibus
cogitationibus suis deplorat infortunium suum, et dolet
expendisse tot labores et sumptus in vanum; propter quod, perdita
spe, dimittit iter incoeptum.  Ita a simili autor dolens
expendisse tot curas et vigilias, perdita spe perveniendi ad
finem suum, urgentibus illis feris, dimittebat iter incoeptum et
opus inchoatum, et paulatim reclinabat ad vallem viciorum.  Nunc
construe literam sic: |e la bestia senza pace~, idest avaritia,
quae facit animum impausabilem, inquietum, |mi fece tal, qual @e
quei che volentieri acquista~, sicut mercator, vel avarus, |e
giunge il tempo che perder lo face~, scilicet lucrum speratum, 
|che~, idest qui, |in tutti i suoi pensier piange e s'attrista.~ 
Et ecce quomodo fecit me talem, |ch@e~ idest, quia dicta bestia
|venendomi incontro a poco a poco mi ripingeva l@a dove il sol
tace~, scilicet ad vallem, ubi sol non lucet, sicut in monte.  Et
hic ultimo nota, lector, quod multae ferae molestabant autorem
nostrum; sed principalius istae tres praedictae, et principalissime
avaritia, quia autor noster erat nobilis cum uxore et filiis,
sine lucro, ideo multum timebat inopiam; sed e contra ratio
arguebat quod natura est contenta paucis, immo minimis, et quod
natura genuit nos fortes; et multa talia.

        |61-63.~  |Mentre ch'io ruinava.~  Ista est quarta pars,
in qua autor ostendit qualiter, dum ipse sic infestaretur a
praedictis tribus feris, et relaberetur in pristinam caecitatem
ignorantiae et viciorum, occurrit sibi quidam fugaturus nubem a
mente ejus, et hic erat Virgilius poeta.  Ad quod est
diligentissime praenotandum quod Virgilius figuraliter est ratio
naturalis in homine, qui novit scientias et artes liberales, quae
ab intellectu humano sciri possunt per adquisitionem; quam
rationem autor bene figurat in persona Virgilii, quia in eo
maxime viguit ratio naturalis inter poetas.  Non mirum ergo si
autor cepit Virgilium in ducem per Infernum et Purgatorium, sed
cum venit ad Paradisum, ratio naturalis deficit ibi, et tunc
scientia supernaturalis, quae habetur per infusionem a Deo,
scilicet Theologia, habet ibi locum; et sic cessat objectio quae
posset fieri, scilicet, quare, vel quomodo autor acceperit
Virgilium in ducem per Infernum et Purgatorium, cum saltem
Purgatorium non noverit nec in vita, cum fuerit infidelis, nec in
morte quia damnatus in Inferno.  Certe dicendum est quod ratio
naturalis per scientias naturales cognoscit virtutes et vicia,
praemia et supplicia, de quibus agitur moraliter et tractatur
poetice in his duobus libris.  Unde autor, tractaturus in
Purgatorio quaedam non pertinentia ad rationem naturalem, inducit
Statium tamquam poetam christianum, qui associat ipsum.  Ad
literam ergo fingit autor quod unus obtulit se sibi, qui ex longo
silentio videbatur raucus.  Sed quare Virgilius figuratur raucus? 
Ad hoc potest responderi multipliciter: primo, quia longo tempore
steterat sine organis et instrumentis formativis vocis, qualia
sunt labia, lingua etc.; unde apud poetas saepe inferna
appellantur regna silentum.  Secundo, potest dici raucus,  idest
neglectus, quia per multa tempora nullus fuerat ita laudabiliter
locutus de Virgilio, nec ita excitaverat ejus materiam quasi
dormientem sicut autor noster.  Tertio, quia humana ratio, quae
per Virgilium designatur, est modica in usu hominum, et raro
loquitur.  Quarto, quia ratio autoris hucusque fuerat rauca; nam
de rei veritate autor fuerat pauca locutus hucusque:  fecerat
enim solum quasdam cantiones et sonitia, de quibus postea
verecundabatur in maturiori aetate.  Quinto, quia Virgilius fuerat
tardissimus in sermone, adeo ut fere indocto similis videretur,
ut scribit Donatus super Virgilium; ipse etiam Dantes fuit
tardiloquus multum, ut alibi patebit.  Sic ergo patet multiplex
sensus tam historialis, quam moralis, et unusquisque verus.  Nunc
ordina literam sic: quidam, supple, |che parea fioco~, idest
raucus, scilicet Virgilius, |per lungo silenzio~, idest diuturna
taciturnitate, quia steterat jam per mille trecentos annos sine
locutione, |si fu offerto~, idest obtulit se, |dinanzi agli occhi
miei~, idest intellectui et memoriae meae, |mentr'io ruinava~,
idest interim dum ruerem, |in basso loco~, idest in vallem
viciorum, quae est locus infimus. 

	|64-66.~  |Quando vidi costui.~  Hic autor facit
petitionem suam ad praedictum, petens misericordiam ab eo.  Unde
dicit:  |gridai a lui~, idest ego Dantes clamavi ad ipsum
Virgilium, |miserere di me, qual che tu sii~, idest habe
misericordiam de  me, quicumque tu sis.  Et dicit: |o ombra~,
idest vel homo mortuus, |o uomo certo~, idest vel homo vivens;
nam homo mortuus non est homo simpliciter, sed secundum quid.  Et
hoc, |quando vidi costui~, scilicet Virgilium praedictum, |nel
gran deserto~, idest in monte, quem ideo autor appellat magnum
desertum, quia virtus est magna et alta, et fere ab omnibus
derelicta. 

	|67-69.~  |Risposemi.~  Hic autor ponit responsionem
Virgilii ad quaesitum, dicens: ille Virgilius |risposemi~, et
dixit, |non uomo~, idest amplius non sum homo, sed umbra: |uomo
gi@a fui~, idest, olim bene fui homo; quod declarat quia ab
hominibus generatus.  Unde describit primo se a parentibus,
provincia, et patria, dicens: |e li parenti miei~, idest pater,
qui vocatus est Figulus, et mater, quae vocata est Maja, |furon
Lombardi~, idest de Lombardia, quae vocatur flos Italiae a Tullio,
et olim vocata est Gallia Cisalpina.  Et nota quod Lombardi prius
vocati sunt Longobardi, nunc vero detracta sillaba per sincopam
vocati sunt Lombardi.  Quare autem vocati sunt Longobardi, et
unde venerint, et quando, dicetur Paradisi capitulo XVI.  Et
dicit: |e amendui Mantuani per patria~; et sumitur argumentum a
loco.  Mantua siquidem nobilis civitas est Lombardiae ratione
antiquitatis, fertilitatis et magnificentiae: de nobilitate autem
et origine Mantuae dicetur plene infra capitulo XX.  Non tamen
fuit Virgilius de civitate, sed de villa parvula, ut dicetur
Purgatorii capitulo XVIII.  Et nota quod autor capit hic
Virgilium historice pro ipso principe poetarum, sicut et alibi
saepe, quia, ut ipse testatur, Virgilius fecit sibi viam ad
poetandum et describendum Infernum. 

	|70.~  |Nacqui.~  Hic Virgilius describit se a Principe,
sub quo natus est, et per consequens a tempore; et dicit quod
natus est sub Julio Caesare.  Sed contra autor videtur expresse
dicere falsum, quia de rei veritate Virgilius natus est magno
Pompeio et Marco Crasso consulibus, quo tempore Caesar erat
privatus, nec adhuc fuerat consul, nedum imperator; constat autem
quod descriptio temporum fiebat a consulibus ante tempora
imperatorum.  Ad hoc dixerunt aliqui quod istum dictum est
penitus falsum, et quod autor pro certo erravit; sed ego nullo
modo adduci possum ut consentiam quod Dantes, qui tantum dilexit
Virgilium, et tam plene intellexit, et tanto tempore secutus est
eum, ignoraverit illud quod etiam pueri sciunt.  Ideo est
inspiciendum hic subtiliter quod autor non dicit ista verba
tamquam ipse, sed facit Virgilium dicere: qui Virgilius ubique
commendat ipsum Caesarem, unde primo AEneidos dicit de eo: 

     ^Nascetur pulcra Trojanus origine Caesar~,
     ^Imperium Oceano, famam qui terminet astris.~

Similiter in libro Bucolicorum deplorat indignam Caesaris mortem,
quia nititur complacere Augusto.  Modo ad propositum, Virgilius
potius vult denominare originem suam a Caesare privato, quam ab
aliis consulibus; sic ergo bene salvatur istud dictum, |nacqui
sub Julio.~  Aliqui tamen aliter exponunt, et sic: |nacqui sub
Julio~, idest florere coepi; quod falsum est, quoniam Virgilius
erat juvenis et ignotus, quando primo venit Romam, et coepit
florere sub Augusto, ut saepe patet in Bucolica; dicit enim ibi: 

     ^Pastores hedera nascentem ornate poetam.~

Et exponitur ^nascentem~, idest florere incipientem; erat enim
Virgilius XXVII annorum, quando primo coepit scribere Bucolicam. 
Sed notandum est hic quod Julius dictus est a Julio Ascanio,
filio Eneae, ut dicit Virgilius ibidem: 

     ^Julius a magno dimissum nomen Julo.~

Praeterea notandum est quod hic magnus Caesar vocatus est Gajus
Julius Caesar Dictator, et dictus est Divus Julius, ut saepe patet
apud Plinium in naturali historia: quod pro tanto dixerim, quia
multi fuerunt Caesares, sicut Lucius Caesar, pater istius magni
Julii Caesaris, ut dicit Tullius primo Officiorum; item Quintus
Caesar, Sextus Caesar, et alii multi, quos saepe nominat Livius,
Plinius, Valerius, et plures alii.  Et subdit autor: |ancor fosse
tardi.~  Hic oritur aliud magnum dubium; videtur enim autor
dicere in eodem versiculo aliud falsum; nam si loquamur
historice, Virgilius non est natus tarde, scilicet circa tempom
extrema Julii Caesaris, sicut aliqui falso exponunt, imo natus est
ante consulatum et imperium ejus.  Vel si loquamur allegorice,
sicut alii dicunt, scilicet quod natus est tarde quia non fuit
christianus, contrarium videtur, quia scilicet tunc natus est
nimis tempestive; unde si natus fuisset tardius, fuisset tempore
Christi, qui natus est sub Augusto, sub quo mortuus est ipse
Virgilius.  Dicendum breviter quod autor bene dicit et vere; nam
si loquamur historice, Virgilius natus est tarde quantum ad
aliquos poetas multos, quia licet dicatur, et sit princeps
poetarum latinorum, non tamen primus, imo multi praecesserunt eum,
sicut Livius, Ennius, Plautus, Terentius, Lucilius, et Lucretius,
qui mortuus est die qua natus Virgilius, nam se occidit.  Si
etiam loquamur allegorice, dico quod bene dicit, quia secundum
commune vulgare Italicorum, et usitatum modum loquendi, omne
illud dicitur tardum, quod non venit ad determinatum finem suum,
nec consequitur quod petit.  Modo Virgilius, quia non pervenit ad
finem perfectae felicitatis, nec salvatus est, merito bene dicitur
venisse tarde.  Nonnulli tamen exponunt aliter et sic, scilicet,
quod bonus homo numquam potest tam cito venire in mundum, quod
non sit tarde. Alii etiam exponunt istam literam deprecative, sic
exponentes:  |ancor fosse tardi~, idest, oh utinam non fuissem
natus tam cito, sed tardius, quia fuissem tempore Christi.  Sed
licet ista expositio videatur sana, et bene sonet, non tamen est
de mente autoris, si quis bene considerat vulgare florentinum,
quia illud |ancor~ tantum valet, quantum quamvis.  

	|71-72.~  Et dicit: |e vissi a Roma.~  Postquam Virgilius
descripsit se a principe sub quo natus est, nunc describit se a
principe sub quo floruit; unde dicit: |e vissi a Roma~, scilicet
cum erat in summo culmine potentiae et imperii.  Unde libro
Bucolicorum in principio Virgilius conqueritur se tarde venisse
Romam, et dicit quod Roma tantum superexcellit inter alias urbes
quantum cupressi inter juncos vel genistas.  |Sotto 'l buono
Augusto~, idest sub Octaviano, qui vocatus est Gaius Octavius,
qui dictus est Augustus sub fine bellorum suorum, republica
reformata.  Et dicit |buono~, quia prudentissimus Princeps fuit
et civilissimus, et reipublicae amantissimus, licet circa
primordia imperii multa fecerit enormia crudeliter pro imperio
obtinendo, ut totum habes a Suetonio in secundo.  Et damnat hic
Virgilius infelicitatem illorum temporum felicium propter
infidelitatem, dum subdit, |al tempo~ vel |nel tempo degli Dei
falsi e bugiardi~, quasi dicat: cujus Augusti tempore colebantur
plures Dei fallaces, ut Jupiter, Juno, Mars, Venus, et alii fere
infiniti, quos studiose Augustinus nominat et irridet libro de
civitate Dei.  Fuit enim Augustus curiosissimus ampliator et
conservator religionis Deorum, ne dicam daemoniorum, ut patet apud
eumdem Suetonium. 

	|73-75.~  |Poeta fui.~  Hic Virgilius describit se a sua
professione, dicens, |poeta fui~, nam Virgilius anthonomastice
vocatus est poeta: cum enim poetam dicimus, nec facimus expressam
mentionem de quo, intelligitur apud Latinos de Virgilio, apud
Graecos vero de Homero.  Et tangit principalem materiam de qua
scripsit, scilicet gesta Eneae, unde ipse incipit librum Eneidos:
^Arma virumque cano.~  Dicit ergo, |e cantai~, idest poetice
scripsi nam cantare proprie est poetarum, sicut dicere oratorum,
|di quel giusto~, scilicet Enea.  Sed contra Servius commentator
Virgilii dicit quod Eneas fuit proditor patriae, ergo non justus,
imo injustissimus; et dicit Servius Titum Livium hoc dicere. 
Dico breviter quod Servius non bene dicit, sicut et in multis;
fuit enim bonus gramaticus, sed saepe non intellexit mentem
Virgilii, imo interdum literam pervertit, et trahit ad reprobum
et turpem sensum, sicut in libro Bucolicorum in multis.  Dico
ergo quod Titus Livius dicit totum contrarium libro primo de
origine urbis circa principium, scilicet quod Eneas non fuit
proditor.  Et posito quod fuerit verum Eneam fuisse proditorem,
ut aliqui volunt, tamen Virgilius intendit ostendere ipsum
justum, ut per hoc ostendat Augusto, in cujus honorem scribit,
qualis debet esse princeps, quia scilicet justus, clemens, et
probus; unde ipse dicit de Enea: 

     ^Rex erat Eneas nobis, quo justior alter~
     ^Nec pietate fuit, nec bello major et armis.~

Et dicit, |figliuol d'Anchise~, idest Eneas, qui fuit filius
Anchisis, consanguinei regis Priami de domo Dardania.  Et
descripto Enea a patre, describit ipsum a provincia et patria,
sicut jam descripserat se; unde dicit, |che venne di Troja~, quae
est provincia.  Et tangit patriam cum dicit, |poich@e 'l superbo
Ilion fu combusto~, idest civitas Ilion, quae erat in Troja, fuit
cremata, sicut clare dicetur Purgatorii capitulo XII, ubi dicitur
de superbia Trojae. 

	|76-78.~  |Ma tu perch@e.~  Hic Virgilius arguit autorem
quare revertitur ad peccata more canis, et vult dicere: tu potes
manifeste videre ex praedictis quis ego sim; sed tu, quem ego bene
novi, |perch@e ritorni a tanta noja~, idest ad vallem viciorum,
quae est tam ignominiosa, idest infamis et vituperosa?  |Perch@e
non sali~, idest et cur potius non ascendis, |il dilettoso
monte~, idest montem virtutis, qui est delectabilis?  Sed
contrarium videtur, quia virtus est de difficili.  Dicendum
breviter quod vitium est delectabile quantum ad principium, ut
dictum est supra; sed virtus quantum ad finem, scilicet quando
est bene habituata.  Unde Philosophus primo Ethicorum dicit quod
^signum generati habitus est delectatio.~  Ergo bene dicit, cur
non salis ad delectabilem montem, |che @e principio e cagion di
tutta gioia~? quia virtus est principium et causa totius
felicitatis aeternae quae est jocundissima.

	|79-80.~  |Or se' tu.~  In ista parte autor ostendit
quomodo recognoscit Virgilium, cui manifestat suum statum, sive
dispositionem, et in ista oratione primo facit exordium, secundo
petitionem, tertio confirmationem, quarto aperit periculum
imminens sibi.  Partes patebunt.  Dico ergo quod autor primo
exorditur captans benevolentiam multipliciter a persona
auditoris, dicens: |or se' tu quel Virgilio.~  Virgilius est
nomen proprium et conveniens sibi; dictus est enim Virgilius a
virga, quoniam mater ejus somniavit se parere virgam, quae tacta
terra subito excrescebat in arborem magnam, quae mater ejus vocata
est Maja; sicut enim Maja dicitur fuisse mater Mercurii, qui est
Deus eloquentiae, ita ista Maja genuit divinum poetam Virgilium
summae eloquentiae.  Et ideo bene dicit, |e quella fonte~, scilicet
eloquentiae, |che spande di parlar s@i largo fiume~, idest
abundantissimam copiam eloquii; sicut enim probat Macrobius in
libro de Saturnalibus, Virgilius omnia genera dicendi in suo
poemate perfecte collegit. 

	|81.~  Et dicit, |risposi lui~, idest ego Dantes respondi
sibi in suprascripta forma, |con vergognosa fronte~, verecundatur
enim homo de fallo suo coram suo majori.  Et adverte quod
Lombardi et multi italici debent supplere in litera unum |a~, et
dicere, |risposi a lui~; nam Florentini utuntur praedicto modo
loquendi trunco in tali vulgari, sicut poteris videre in multis
locis istius libri.  Et non sine quare hoc dixerim, cum audiverim
aliquos Lombardos non intelligentes istum modum loquendi, qui
pervertebant sententiam literae, et dicebant quod Virgilius
respondet autori cum verecunda fronte, affirmans:  ego sum ille,
qui laudatus erubuit inclinato capite.  Sed, sicut dixi, Dantes
est qui loquitur, non Virgilius; ideo illa expositio nihil valet. 

	|82-84.~  |O degli altri poeti.~  Hic Autor facit suam
petitionem Virgilio, et implorat ejus auxilium dicens: |o degli
altri poeti onore e lume~, idest o decus et gloria aliorum
poetarum, supple, latinorum, |vagliami il lungo studio~, idest
longa inquisitio studiosa, |e 'l grande amore~, idest magna
dilectio et intensa affectio, |che m'ha fatto cercar lo tuo
volume~, idest tres tuos libros principales, qui debent esse in
tuo volumine, scilicet, Bucolica, Georgica, Eneyda. 

	|85.~  |Tu sei.~  Hic autor confirmat, ostendens rationem
quare debet hoc facere; unde dicit: bene et digne peto, quia |tu
sei lo mio maestro~, quia scilicet Virgilius primus apud Latinos
descripsit poetice vicia, et viciorum supplicia: ideo merito plus
sequitur eum, et principalius: ideo vocat eum magistrum, et tamen
discipulus superat magistrum.  Vel expone allegorice, quia ratio,
quae designatur per Virgilium, est magistra hominis.  Et nota hic
quod aliqui ex hoc dicto volunt inferre quod Dantes pro magna
parte fuerit furatus a Virgilio, quod est manifeste falsum cuique
intelligenti utrumque: imo Dantes pauca accepit a Virgilio, imo
Virgilius plura accepit ab Homero, et ab aliis poetis et
oratoribus tam Graecis, quam Latinis, ut evidenter ostendit
Macrobius quinto de Saturnalibus, ubi detegit fere omnia furta
Virgilii. 

	|86-87.~  Et subdit: |tu se' solo colui, da cui io tolsi
lo bello stile che m'ha fatto onore.~  Sed contra stylus Virgilii
est tragicus, iste comicus, ille literalis, hic vulgaris.  Ad hoc
respondent aliqui quod autor capit hic large stylum pro materia,
et ita autor imitatur Virgilium in materia, ut dictum est.  Vel
dic quod litera sit intelligenda similitudinarie sic, quod sicut
stylus Virgilii superexcedit caeteros in litera, ita stylus Dantis
in vulgari.  Ideo bene dicit, |lo bello stile~, quia nullus
pulcrior in genere suo, et dicit: |che m'ha fatto onore~, idest
dabit mihi perpetuam famam; et sic nota quod autor ponit pro
facto illud quod futurum sperabat, sicut alibi saepe in toto libro
promittit sibi famam.  Et nota hic sufficit unumquemque
scribentem excellere in uno genere; nam et Virgilius poetarum
Latinorum princeps cum in metro ceteros antecellat, in prosa
tamen non praevalet: e contra autem Tullius, fons Romanae
eloquentiae, quamvis in prosa non habeat parem, in metro multis
inferior reperitur; unde Juvenalis ejus carmina eleganter
irridet.  Ita hic noster Dantes, quamvis in litera non
superaverit alios, tamen in vulgari transcendit eloquentiam
ceterorum; imo, quod mirabile est, illud quod viri
excellentissimi vix literaliter dicere potuissent, hic autor tam
subtiliter et obscure sub vulgari eloquio paliavit. 

	|88-90.~  |Vedi la bestia.~  Hic autor facit petitionem
specialem, petens auxilium contra grave periculum imminens sibi,
dicens: |vedi la bestia~, scilicet lupam, |per cui io mi volsi~,
quia maxime lupa repellebat ipsum ad vallem: |ajutami da lei~,
quia plus timoris incutiebat sibi, ut jam patuit supra.  Et
captat adhuc benevolentiam dicens, |famoso e saggio~, idest de
quo fama praedicat quod tu sis sagacissimus inter poetas; nam de
rei veritate Virgilius fuit circumspectissimus, et scivit facere
de alieno suum, nam ab omnibus poetis prioribus defloravit
quidquid dixerunt boni vel pulcri; unde post Virgilium omnes
antiqui poetae latini fuerunt neglecti, sicut et post Aristotelem
omnes antiqui philosophi graeci fuerunt relegati.  Et reddit
causam dicens: |ch'ella mi fa tremar le vene e i polsi~, idest
quia ipsa lupa replet me totum timore, cujus signum est tremor
totius corporis; in timore enim venae vacuantur sanguine, qui
concurrit ad cor, ideo omnia membra tremunt, et tanto magis,
quanto magis sunt longinqua a corde.

	|91.~  |A te convien tenere.~  Ista est quinta pars
generalis, in qua autor ponit responsionem Virgilii ad suam
petitionem, qui Virgilius dat sibi suum consilium, et spondet
auxilium.  Et in ista responsione sua primo Virgilius ostendit
quod aliud iter est eligendum; sed statim potest objici quod
autor videtur cepisse optimum iter, scilicet iter virtutis per
montem.  Ad hoc dicunt aliqui quod ista litera debet sic
intelligi: |a te convien tenere altro viaggio~, scilicet quam
declinare ad vallem viciorum.  Sed ista non est intentio
Virgilii, imo Virgilius ducet autorem ad Infernum per istam
vallem tamen aliter quam prius, quia scilicet per viam
speculationis.  Ideo mihi videtur dicendum quod Virgilius vult
dicere, quod adhuc non sit tempus eundi ad montem, quia non
potest homo feliciter transire de extremo ad extremum; nam non
potest quis statim ex peccatore fieri sanctus, sed oportet
paulatim procedere et descendere prius ad Infernum, idest ad
cognitionem viciorum, quia cognitio peccati initium est
poenitentiae, et malum nisi cognitum vitari non potest.  Vult ergo
breviter dicere Virgilius: fili mi, oportet considerare poenas
Inferni, quae infliguntur homini propter vicia.  Nunc ordina sic
literam. 

	|92-93.~  Ille Virgilius |rispose, a te convien tener
altro viaggio~, scilicet quam istud quod tu incoepisti per montem,
|se vuoi campar d'esto luogo selvaggio~, idest, si vis evadere de
ista silva viciosa, et valle lacrimosa.  Et hoc dixit Virgilius
|poich@e lagrimar mi vide.~  Per hoc notat autor, quod vir sapiens
est pius, et compatitur erroribus aliorum, et libenter dirigit
juvenes errantes suo consilio, quando sperat eorum correctionem.


	|94-96.~  Et subdit Virgilius rationem sui dicti dicens: 
|che questa bestia per la qual tu gride~, scilicet lupa, |non
lassa altrui~, scilicet homines, |passar per la sua via~, idest
per viam virtutis, quae est propria homini; et non solum non
permittit eum transire, sed etiam |tanto lo impedisce che
l'uccide~, aliquando corporaliter, aliquando spiritualiter, et
saepe avaritia occidit animam et corpus, ut jam dictum est, et
adhuc plus dicetur. 

	|97-99.~  |Ed ha.~  Hic Virgilius describit naturam lupae
pessimam, dicens: et ista lupa |ha natura s@i malvagia e ria~,
idest malam in se, et nequam in alios, quia nocet sibi et aliis,
|che mai non empie la bramosa voglia~, idest insatiabilem
appetitum.  Est namque appetitus avari tamquam appetitus caninus,
qui est morbus, ut dicunt physici, cum quis multum appetit et
comedit, et tamen non convertitur in ejus substantiam.  Et addit: 
|e dopo 'l pasto ha pi@u fame che pria~, sicut hydropicus, quanto
plus bibit, tanto plus sitit, nam

     ^Non satiare potest manus omnipotentis avarum.~

	|100-105.~  |Molti son gli animali.~  Hic autor ponit
operationem istius lupae, dicens: |molti son gli animali~, idest
homines bestiales, |a cui s'ammoglia~, idest quibus adhaeret,
tamquam uxor.  Et est pulcra transumptio: sicut enim uxor non
potest separari a viro, nisi per mortem, ita avaritia amantissima
conjux inseparabiliter adhaeret multis viris usque ad mortem: 
ideo melius potest dici uxor quam amica: ideo magis proprie dixit
|s'ammoglia~, et non ^s'amica.~  Et subdit multiplicationem et
incrementum hujus vicii dicens, |e pi@u saranno ancora.~  Et
tangit hostem istius lupae venturum, dicens, |infin che 'l veltro
verr@a.~  Et breviter vult dicere quod continuo avaritia crescet,
donec veniet unus veltrus, idest canis, qui perdet eam; quia enim
autor assimilaverat avaritiam lupae, ideo bene servata methaphora
appellat persecutorem ejus canem, qui naturaliter inimicus
persequitur lupum, et ipsum expellit ab ovibus, et saepe mactat. 
Ita iste veltrus expellet avaritiam ab hominibus, et ipsam
exterminabit cum dolore; ideo dicit, |che la far@a morir con
doglia.~  Sed quis erit iste veltrus, de quo multi multa falsa et
frivola dixerunt, de quo sunt tot contentiones, tot opiniones? 
Est ergo, rejectis opinionibus vanis, ad istum passum arduum
totis viribus insistendum, et per evidentiam est praenotandum quod
Virgilius similem passum ponit libro Bucolicorum Egloga quarta,
ubi loquitur de quodam venturo, qui reformabit mundum, et sub quo
erit aetas felix et aurea, ubi dicit inter alia verba: 

     ^Jam redit et Virgo, redeunt Saturnia regna~,
     ^Jam nova progenies coelo dimittitur alto.~

        Haec litera Virgilii est ambigua; unde multi dixerunt quod
Virgilius locutus est de Christo, sicut Augustinus, qui decimo de
civitate Dei, capitulo XXVIII, dicit Virgilium non dixisse hoc a
seipso, sed accepisse a Sibylla Cumana, cujus carmina Virgilius
commemorat ibi.  Similiter istam opinionem autor noster tangit
Purgatorii capitulo XXII.  Et forte quia Virgilius fuit magnus
astrologus, et fuit parum ante adventum Christi, potuit
praevidisse nativitatem ejus, et felicitatem illius temporis. 
Alii tamen dicunt quod Virgilius fuit locutus simpliciter de
Augusto; alii de quodam alio.  Unde Beatus Hieronymus in prooemio
supra Bibliam videtur irridere primam opinionem: unde litera
Virgilii est indifferens, et potest trahi tam ad Christum, quam
ad Augustum.  Tamen credo quod simpliciter Virgilius loquatur de
Augusto, quem saepe vocat Deum, et invocat in suum favorem saepe in
libro Bucolicorum et Georgicorum.  Modo ad propositum, Dantes,
qui studet imitari Virgilium, voluit facere similem passum
ambiguum; unde dico quod illud, quod Dantes dicit de veltro,
potest intelligi de Christo, et de quodam principe futuro.  Si
intelligamus de Christo, tunc dicemus quod autor vult dicere quod
avaritia continuo invalescet in mundo usque ad diem judicii,
quando veniet Christus, qui damnabit avaritiam, et cetera vicia. 
Et hoc satis sonare videtur, quia sumus in ultima aetate; unde
mundus potest dici senex, et in senectute continuo crescit
avaritia; et secundum istum intellectum exponemus sic literam:
|questi non ciber@a terra n@e peltro~, quia scilicet Christus non
petet, nec promittet terrena, vel pecuniam, sicut Antichristus
faciet, |ma sapienza, amore, e virtute~; et hoc bene convenit
Christo, qui est vera sapientia patris, amor, et virtus.  Et
tangit locum suae originis dicens:  |e sua nazion sar@a tra Feltro
e Feltro.~  Expone natio, idest apparitio Christi, quia large
dicimus unumquodque nasci quod de novo apparet: inter filtrum et
filtrum, idest, inter coelum et terram, quia in aere Christus
judicabit mundum. 

	|106-108.~  Et tangit singulare bonum, quod faciet dictus
veltrus, dicens: |di quella umile Italia fia salute.~  Et hoc
bene videtur posse referri ad Christum; videtur enim velle
scribere quod Christus salvabit illos, qui transiverint per
obedientiam Romanae ecclesiae, quae ecclesia debet esse humilis,
quia numquam claudit gremium redeunti.  Quod autem loquatur de
illa parte Italiae, statim declarat id quod sequitur, quia dicit,
|per cui mor@io la Vergine Camilla.~  Constat enim apud Virgilium
quod Camilla, Euryalus, Nisus et Turnus mortui sunt pro ea parte
Italiae, ubi nunc est Roma, ut cito plene dicetur. 

	|109-111.~  Et subdit persecutionem generalem, quam
faciet veltrus de lupa, dicens: |questi~, scilicet ^veltrus~,
idest Christus, |la caccer@a per ogni villa~, quia ubique ex
omnibus terris damnabit avaros.  Et dicit, |finch@e l'avr@a rimessa
nell'inferno~; et hoc bene convenit Christo, imo videtur quod
nulli alio possit convenire nisi Christo.  Quis enim potest
remittere avaritiam in infernum, nisi ipse Christus?  Et dicit: 
|l@a onde invidia prima dipartilla~, quia scilicet Dyabolus
invidens felicitati hominis successuri in gloriam, quam ipse
perdiderat, tentavit primos parentes; ex quorum transgressione
postea processerunt avaritia et cetera vicia; et ista est
communis opinio de ista invidia hic.  Si autem intelligamus de
quodam principe Romano futuro, tunc dicemus quod autor vult
dicere quod avaritia continuo crescet; avaritia enim praelatorum
et pastorum Ecclesiae, in quibus est fundamentum avaritiae,
continuo crescet donec veniat veltrus, idest princeps, qui
exterminabit eam cum dolore, quia scilicet perdet et destruet
ipsos pastores; et tunc sic exponam literam. 

	|103-105.~  Autor describit veltrum a virtute, et dicit: 
|terra n@e peltro~, idest res terrena, vel pecunia, |non ciber@a
questi~, idest non pascet istum principem.  Et bene dicit
|peltro~, est enim peltrum factum ex stagno et ramo; quod est
dicere: iste princeps futurus non faciet monetam falsam, sicut
aliqui moderni principes, sicut ipse autor scribit de Philippo
rege Franciae Paradisi capitulo XVIIII; et iste princeps non
violabit justitiam auro, et non vendet causas pauperum, vel
libertates populorum, sicut moderni principes et pontifices, immo
contrarium faciet.  Unde dicit, |ma sapientia, amore, e virtute~;
supple, pascet eum, quasi dicat: sed potius talis erit sapiens,
virtuosus, et amator justiciae et libertatis, contrarius modernis. 
Et describit ipsum per originem suam, dicens: |e sua nazion~
idest nativitas |sar@a tra Feltro e Feltro~, idest inter coelum et
coelum.  Et est pulcra et subtilis similitudo; sicut enim filtrum
caret omni textura, ita coelum caret omni mixtura, cum sit corpus
simplex, non mixtum; quasi dicat quod a bona constellatione coeli
et bona conjunctione stellarum nascetur iste princeps.  Si dicas
ex quibus parentibus, vel de qua patria, autor non specificat
hoc; nec est de more astrologorum ita particulariter exprimere
futura cum circumstantiis suis.  Et ideo mihi vanum videtur quod
aliqui dicunt, quod iste veltrus nascetur intra Feltrum, quod est
in Romandiola, et Feltrum, quod est in Marchia Tarvisina.  Nec
minus ridiculum videtur quod alii dicunt, quod autor hic loquitur
de magno anno.  Et hic nota toto animo quod haec videtur vera
expositio istius literae; haec enim fuit propria intentio autoris
sive bona, sive mala, ut potest clare demonstrari in multis locis
et capitulis libri, et specialiter et expresse capitulo ultimo
Purgatorii, ubi ipse autor dicit: 

     ^Ch'io veggio certamente, e per@o 'l narro~,
     ^A darne tempo gi@a stelle propinque.~

Similiter Purgatorii capitulo XX exclamans contra avaritiam
dicit: 

     ^O ciel, nel cui girar par che si creda~
     ^Le condizion di quaggi@u trasmutarsi~,
     ^Quando verr@a per cui questa disceda~?

Quasi dicat: quando veniet veltrus, per quem lupa recedat de
mundo?  Et dicit quod veniet cito Paradisi capitulo XXVII, ubi
dicit: 

     ^Ma l'alta providenza, che con Scipio~
     ^Difese a Roma la gloria del mondo~,
     ^Soccorr@a tosto, s@i com'io concipio~;

et ita in multis aliis locis.  Nota etiam quod autor videtur
velle dicere idem, quod voluerunt alii multi, sive vere, sive
false, scilicet, quod pastores ecclesiae deponantur a dominio
rerum temporalium, et sic avaritia finiatur in eis.  Quod autem
ipsi praelati sint subjectum et centrum ipsius avaritiae, dicit
autor ubique per totum, et quasi semper, quando facit mentionem
de avaritia. 

	|106-108.~  Sequitur: |di quella umile Italia fia
salute~; vult dicere quod talis princeps futurus erit
principaliter salus Italiae, quia Italia maxime indiget
reparatione, et potissime illa pars Italiae, ubi est Roma, quia
Italia hodierna die est maxime oppressa, et subjecta tyrannidi,
et quia in Italia solet esse sedes sacerdotii et imperii in ea
parte, ubi est Roma.  Sed quare autor vocat Italiam humilem? 
Dicunt quidam quod Italia dicitur humilis ironice, idest per
contrarium, quia est maxime superba.  Sed male; imo debet capi
proprie sicut litera sonat, quia hoc idem dicit ipse Virgilius
Eneidos libro secundo, ubi dicit:   

      ^...humilemque videmus~	
      ^Italiam.~

Et dicitur Italia humilis, idest plana vel mollis, pinguis,
suavis, fertilis, mitis, dulcis, tractabilis, ut per se patet; de
cujus laudibus et praerogativis dicam plene Purgatorii capitulo
VI, et alibi saepe.  Et dicit: |per cui mor@io la vergine Camilla~;
per hoc signanter explicat quod loquitur de illa parte Italiae,
ubi est Roma; manifestum est enim quod Camilla, et isti nominati,
et alii multi mortui sunt pro parte praedicta, et manifestissimum
est quod Roma maxime indiget reparatione, quae quodammodo matrona
potens, regina Urbium, nunc proh dolor! pro magna parte est serva
et sclava omnium.  Et nota quod autor ideo facit mentionem de
mortibus praedictorum, ut tacite innuat quod hic princeps futurus
reparabit romanum imperium, quod olim ab ipso principio est tanto
sanguine partum.  Ne autem litera remaneat in aliquo dubia ex
ignorantia facti, longam historiam brevi narratione perstringam,
quae summatim attinget quodammodo totam materiam Virgilii.  Est
ergo sciendum, quod sicut scribit Virgilius VII Eneidos: rex
Latinus jam senex regebat populos in pace in partibus Italiae
tempore quo Eneas Trojanus primo applicuit ad Tyberim.  Hic
carebat mascula prole; habebat unicam filiam virginem nomine
Laviniam, quam jam nubilis aetatis multi principes petebant, inter
alios unus praecipuus nomine Turnus, pulcerrimus juvenis, nobilis
genere, potens opibus, quem Amata, regina uxor Latini, mater
Laviniae, optabat habere in generum potissime, quia Turnus erat
nepos ejus, filius reginae Veniliae, sororis suae, quae erat uxor
regis Dauni, et mater Turni.  Rex vero Latinus habuerat in
responsis quod deberet tradere Laviniam ipsam genero extraneo;
ideo promisit ipsam Eneae, ex quo natum est bellum acerrimum inter
praefatum Turnum et ipsum Eneam, et odium implacabile.  Hic autem
Turnus rex Rutilorum, regnans in civitate Ardeae, sicut scribit
idem Virgilius in nono, venit cum aliis principibus multis et
numeroso exercitu contra bastitam, sive novam terram, quam
fecerat Eneas in ripa Tyberis; cum ipse ivisset ad Evandrum regem
pro subsidio, qui regnabat in partibus, ubi fuit postea Roma, in
monte Palatino.  Turnus ergo absente Enea invasit terram novellam
Trojanorum: Trojani, secundum quod praeceperat eis in recessu,
continuerunt et muniverunt se intra fortilicium.  Turnus vero
magno impetu et clamore coepit provocare Trojanos ad pugnam. 
Erant autem intra moenia duo socii Trojani, amici arctissimi,
quorum alter nomine Nisus erat vir strenuus armorum, alter
Euryalus, adolescens pulcerrimus Trojanorum, ambo deputati ad
custodiam unius portae; quorum alter, scilicet Nisus, adveniente
nocte prospiciens exercitum hostium, qui omnes sine ulla custodia
jacebant somno et vino sepulti, decrevit velle ire per Eneam ad
Evandrum regem; cui Euryalus audacter se sociavit ad omnia
pericula toleranda, licet Nisus recusaret.  Isti ergo vere amici,
una anima in duobus corporibus, per se sic animati, et persuasi
muneribus et promissis Julii Ascanii egregii juvenis, filii Eneae,
et aliorum nobilium principum Trojanorum, exiverunt portam de
nocte, et invadentes castra hostium fecerunt magnam caedem de
multis, et multa spolia rapuerunt more leonis saevientis in
pecudes.  Cum autem onusti praeda laete recederent, occurrerunt a
casu trecentis equitibus, qui veniebant ab urbe Latini ad castra
Turni cum duce eorum, cui nomen erat Volscens, qui clamare coepit,
et quaerere qui essent, et quo tenderent.  Tunc Nisus et Euryalus
nihil respondentes intraverunt silvam proximam, et continuo
hostes circumdederunt silvam, claudentes undique passus et vias. 
Euryalus junior, detentus a tenebra noctis et onere spoliorum,
non potuit evadere.  Nisus vero, qui jam evaserat a manibus
hostium, retrospexit, nec videns amicum Euryalum, coepit
retrocedere ut quaereret eum, quem paulo post reperit interceptum
ab hostibus, et nesciens quid ageret, fluctuans animo, emisit
telum, quo percussit in tergo quemdam equitem nomine Sulmonem,
qui statim ex vulnere mortifero evomuit animam.  Deinde emisso
alio telo percussit alium equitem nomine Tagum in capite, et
intransfixit per utrumque tempus.  Tunc Volscens dux, accensus
ira, non videns ex aliqua parte autorem harum mortium, convertit
furorem suum super Euryalum, et clamans, tu lues poenas amborum,
extendebat ensem super eum.  Nisus statim exterritus, non valens
ulterius se celare, nec tantum ferre dolorem, coepit alta voce
clamare: 

     ^Me, me, adsum qui feci: in me convertite ferrum:~

ego sum autor totius culpae, iste in nihilo deliquit: 

     ^Tantum infelicem nimium dilexit amicum~!

Sed hoc non obstante ille dux Volscens transfixit ense pulcrum
pectus Euryali, qui velut flos succisus ferro moribundus devenit
ad terram.  Nisus impatiens morae, ingessit se furibundum in
turbam hostium, et petebat solum ipsum ducem inter omnes, et
quamvis omnibus circumstrepentibus, immisit ensem fulmineum in os
illius vociferantis, et sic moriens ipse animam abstulit hosti. 
Quo facto quasi laetus projecit se super amicum Euryalum morientem
totus perforatus ab hostibus, et placida morte expiravit super
corpore ejus.  Ideo bene Virgilius prorumpit in laudem istorum
duorum exclamans: 

     ^Fortunati ambo! si quid mea carmina possunt~,
     ^Nulla dies umquam memori vos eximet aevo.~

His actis Rutuli detulerunt cum planctu Volscentem ducem eorum
mortuum ad castra, et in castris etiam magnus planctus erat de
morte occisorum a Niso et Euryalo.  Orto die Turnus armatus duxit
exercitum armatum contra terram, et capita Nisi et Euryali affixa
hastis cum magno clamore portata et ostensa sunt intrinsecis. 
Trojani e contra parabant se ad defensionem in parte sinistra,
nam a dextera habebant fluvium Tyberim, et breviter post multa
praelia hinc inde facta duo fratres Trojani, magni et magnifici,
quorum unus vocabatur Pandarus, alter Bitias, assignati per Eneam
ad custodiam unius portae, aperuerunt ipsam, invitantes sponte
hostes ad intrandum, stantes velut altae turres armati contra ad
defensionem.  Turnus autem, qui ex alia parte oppugnabat terram,
hoc audito, ardens ira praecurrit ad portam Dardaniam contra
superbos fratres, et occisis primo aliquot paucis, percussit
Bitiam ardentem oculis et frementem animo cum lancea, et
prostravit eum ad terram cum magno fragore, velut arborem magnam;
et continuo Trojani perterriti versi sunt in fugam.  Pandarus
autem, viso fratre suo terribiliter prostrato, clausit portam
magnis viribus, et excludens multos de suis, inclusit Turnum,
quem non perpendit inter turbam aliorum.  Tunc Trojanis
trepidantibus, Pandarus accensus ira fraternae mortis coepit
exprobare contra Turnum: tu non es nunc in aula reginae Amatae ad
procandum Laviniae filiae suae, nec in medio Ardeae patriae tuae, ubi
propriis muris defendaris, sed inter castra inimicorum, nec ulla
via poteris hinc exire.  Turnus subridens respondit: si habes
aliquid animosae virtutis, incipe pugnam mecum: certe tu poteris
referre Priamo te invenisse hic alium Achillem.  Et continuo
erigens se, irruit in eum, et cum ense percussit in media fronte,
ita quod caput divisit in duas partes, ex quo ille moriens
corruit ad terram, utraque parte capitis ab utroque humero
dependente.  Trojani continuo versi sunt in fugam; et si statim
Turnus fuisset advisatus ad aperiendam portam, et intromittendum
suos, ille fuisset ultimus dies bello et genti Trojanae, sed furor
duxit eum in occisionem hostium.  Tandem multis caesis, Trojani
coeperunt recurrere ad persuasionem Seresti et Menesthei,
principum Eneae, qui exclamans exprobrabat eis: quo fugitis,
miseri, quos alios muros habetis?  Unus homo clausus inter moenia
vestra an tantas mortes nostrorum dederit impune, et tot de
melioribus miserit ad infernum?  Turnus paulatim cedens saltavit
in fluvium, et sospes remeavit ad suos cum magna gloria belli,
sicut postea Horatius Cocles fecit per multa saecula tempore quo
Porsenna rex Tuscorum obsedit urbem.  Post haec, sicut scribit
Virgilius in X, Eneas, cum multis et magnis auxiliis reversus
est, et continuo Turnus duxit aciem contra eum, et post strages
multorum tandem Pallas filius regis Evandri, juvenis animosus,
increpans suos fugientes, obtruncavit multos ex hostibus
probitate sua.  Tunc Turnus, suorum funera cernens, irruit in
Pallantem, velut leo irruens magnanimus in taurum fortem, et
illum transverberavit forti hasta per medium pectus, et continuo
rapuit illi prostrato baltheum, quo erat cinctus, qui postea fuit
causa mortis ipsius Turni, ut statim dicetur.  Viso succincte de
Niso et Euryalo duobus sociis, et duobus aliis fratribus, maximis
amicis Eneae, dicere restat nunc de Turno et Camilla maximis
inimicis ejusdem, et primo de Camilla.  Est ergo sciendum
breviter quod, sicut scribit Virgilius in XI Eneidos, Metabus rex
de gente Vulscorum, pulsus de Priverno, antiqua civitate sua, ob
invidiam et superbam potentiam ejus, detulit secum unicam filiam
infantulam inter ipsa praelia armorum, quam summe diligebat, et
vocavit ipsam Camillam a nomine matris, quae vocata fuerat
Casmilla; et non fidens intrare aut inhabitare aliquam civitatem,
recepit se montibus et silvis, ubi nutrivit hanc filiolam suam
lacte equino et ferino.  Cum autem puella coepisset primo posse
ambulare, assuefecit eam equitationi, venationi, saltibus, quam
armavit sagittis et pharetra, et induit pelle tigridis.  Ipsa
vero servavit perpetuam virginitatem, nec unquam voluit habere
virum.  Ista ergo Camilla venit in subsidium Turni contra Eneam
cum aliquot aliis virginibus, et inter quas fuit una vocata
Tarpeya, altera Tulla, et post multa gesta, tandem apud civitatem
regis Latini nomine Laurentum, pugnans viriliter, non ut foemina,
spargebat suas sagittas contra Trojanos; et etiam fugiens
sagittabat a tergo adeo perite quod quot tela emittebat, tot
dabat mortes hostibus.  Demum post multas caedes ab ea factas,
quidam eques Eneae nomine Aruns furtive secutus illam persequentem
unum equitem gloriosum, et caute percussit eam lancea, captata
opportunitate temporis et loci, sub mamilla sinistra, et ipse,
vulnere dato, subito aufugit perfusus gaudio et timore.  Camilla
inter manus virginum suarum manu propria extraxit de pectore
telum, ferro remanente inter costas: 

     ^Vitaque cum gemitu fugit indignata sub umbras.~

Tunc una ex virginibus, nomine Opis, totis viribus tenso arcu
percussit sagitta Aruntem, qui continuo mortuus est.  Mortua
Camilla, virgines ejus arciferae et milites Turni versi sunt in
fugam, non valentes ulterius sustinere impetum Trojanorum, et sic
miserabiliter trucidati sunt sub oculis suorum, qui stabant ad
defensionem.  Posses tamen, lector, credere quidquid scriptum est
de Camilla esse forte poetice fictum nisi haec civitas Privernum,
quae hodie extat in Campania, similem virginem produxisset
temporibus nostris.  Fuit enim, regnante famoso rege Roberto,
quaedam insignis virgo, nomine Maria de Priverno, ingens corpore,
fortis viribus, audax animo, potens armorum, quae patrem suum ab
inimicis interfectum magnanimiter vindicavit, et ipsa etiam velut
nova Camilla numquam voluit habere virum.  Unde regi Roberto
volenti tradere ipsam nuptui fertur respondisse, quod si ipse
haberet aliquem nobilem ex subditis suis, quem perdere vellet,
mitteret ad eam.  Minus ergo mirari debemus si viri Privernates
olim in senatu Romano libere et magnifice responderunt; sicut
Livius scribit.  Post praelium praedictum Camillae, sicut scribit
Virgilius in XII, mortua Camilla, Turnus ultima desperatione
ductus, videns animos regis Latini et Laurentinorum inclinatos ad
Eneam, concurrit in campo cum Enea, qui invaserat ipsam urbem; in
quem Eneas accensus ira irruit tota vi et conatu, et illum cum
hasta in modum fulminis percussit in femore.  Quo vulnere magnus
et superbus Turnus decidit ad terram, et subito factus parvus et
humilis coepit Eneam suppliciter protensa manu deprecari, ut
misereretur senectutis patris sui Dauni, et redderet ipsum vel
vivum vel mortuum suis, confitens se victum, et Laviniam, pro qua
tot bella gesserat, esse uxorem ipsius Eneae victoris, et
deponeret odium.  Eneas autem pius revocabat ensem, sed videns
cincturam Pallantis, qua Turnus cinctus erat, quam detraxerat
ipsi Pallanti, quando interfecerat eum, statim accensus furore et
ira infixit ferrum in pectore ejus in vindictam Pallantis amici,
et continuo Turnus cum indigniatione et planctu emisit spiritum;
et in hac morte Turni Virgilius finem facit suo operi Eneidorum. 
His breviter percursis pro declaratione literae, nunc est ad
literam redeundum.  

	|109-111.~  Virgilius ergo in narratione sua subdit
persecutionem lupae dicens: |questi~, scilicet veltrus, idest
princeps futurus, |la caccer@a per ogni villa~, quia scilicet
ubique terrarum deponet sacerdotes, in quibus fundamentaliter
viget avaritia.  Et dicit: |fin che l'avr@a rimessa nell'inferno~,
quia scilicet exterminabit praelatos avaros, qui suis exigentibus
culpis ibunt ad Infernum: et dicit: |l@a onde invidia prima
dipartilla.~  Sed quae fuit ista invidia?  Certe notandum est quod
prima invidia fuit diaboli, quando voluit fieri similis
Altissimo: sed ista non distinxit avaritiam ab aliis viciis in
Inferno, vel non traxit avaritiam ab Inferno, cum nondum esset
avaritia neque Infernus.  Secunda invidia fuit, qua diabolus
tentavit hominem, de qua dictum est paulo supra, et haec etiam non
fuit avaritia, nisi forte large sumendo, quia avaritia proprie
est circa substantiam et divitias.  Tertia invidia fuit de Chaim
et Abel, et ista invidia bene distinxit primo avaritiam; nam
Chaim motus invidia, stimulante avaritia divitiarum, mactavit
Abel, quia vidit ejus greges multiplicari; et de ista proprie
loquitur hic autor. 

	|112-114.~  |Ond'io.~  Hic Virgilius dat suum speciale
consilium autori, concludens: |ond'io penso e discerno~, idest
decerno et concipio, |per lo tuo meglio~, idest pro salute et
salvatione tua, |che tu mi segua~, quia ista est tutior via, et
sequaris me imitatione styli.  Unde dicit: |ed io sar@o tua
guida~, quia ego prius pertractavi de ista materia viciorum.  Et
dicit: |e trarrotti di qui~, idest liberabo te ab ista sylva et
ab istis feris, |per luogo eterno~, quia scilicet ducam te primo
per Infernum; unde infra dicit: Porta Inferni: ^ed io eterna
duro.~ 

	|115-117.~  Et subdit: |dove~, idest, in quo Inferno,
|udirai le strida~, quia ibi est fletus et stridor dentium,
|disperate~, scilicet desperatorum Dominum, qui desperantes non
redierunt ad Dominum Deum; vel quia desperant veniam et finem,
quia in Inferno nulla est redenmptio.  Et dicit: |vedrai gli
antichi spiriti~, quia, scilicet, peccaverunt ab initio seculi
citra, |dolenti~, quia ubi poena, ibi dolor; et adeo dolent et
desperant, |che la seconda morte ciascun grida~, quasi dicat: 
quod quilibet vellet iterum mori, si posset, ut, scilicet, poena
finiretur, sed anima immortalis mori non potest.  Nec dicas,
sicut aliqui dixerunt, quod autor vocet hic secundam mortem diem
judicii; nam damnati talem mortem non vocant, nec optant sibi,
quae augebit et duplicabit sibi poenam.  De qua tali morte loquitur
Augustinus de Civitate Dei, dicens: ^prima mors~, scilicet
corporalis, ^nolentem animam separat a corpore; secunda mors~,
scilicet aeterna, ^nolentem animam retinebit in corpore~, scilicet
post diem judicii.  Et intellige quod damnati optant mortem
contra naturalem appetitum, urgentibus poenis; unde Boetius in
tertio: ^nam saepe mortem, urgentibus causis extra, quam natura
semper reformidat, interdum voluntas amplectitur.~


	|118-120.~  Deinde Virgilius promittit se ducturum ipsum
per Purgatorium, dicens: |poi vedrai color che son contenti~,
quasi dicat: deinde immediate, visis suppliciis damnatorum
aeternaliter in Inferno, ducam te per Purgatorium, qui locus est
temporalis et finitus; unde in fine Purgatorii dicit ipse
Virgilius autori, volens recedere ab eo: ^lo temporal fuoco e
l'eterno, Veduto hai, figlio.~  Et vide quod large appellat focum
omnem poenam Purgatorii, quia ignis est ultima poena Purgatorii,
sub qua sunt ceterae poenae.  Et assignat causam quare sunt
contenti, |perch@e speran di venire, quando che sia, alle beate
genti~, idest, quia sperant, finita poena ad certum tempus purgata
culpa, pervenire ad infinitam gloriam beatorum.  Et istud est
etiam verum de Purgatorio morali, quia positi in poenitentia
contentantur, quia sperant per purgationem talem, quam
voluntariam ferunt, pervenire tandem ad perfectum statum
virtutis, et per consequens ad beatitudinem. 

	|121-126.~  Deinde dicit Virgilius: Beatrix ducet te ad
Paradisum, si voles; unde dicit, |alle quali~, scilicet, ad quas
gentes beatas, |poi~, scilicet, visis gentibus purgatis
temporaliter in Purgatorio, |se tu vorrai salire~, quia bene
poteris, facta speculatione damnatorum et purgatorum, |anima fia
a ci@o pi@u di me degna~, scilicet Beatrix.  Et notanter dicit |pi@u
degna~, quia est opus majoribus alis, quam habeat Virgilius,
idest ratio naturalis, ad volandum ad locum tam excelsum, de quo
nihil viderunt antiqui magni philosophi et poetae.  Ideo bene
dicit: |con lei~, scilicet cum ipsa Beatrice, |ti lascer@o nel mio
partire~, ut patebit in fine Purgatorii.  Et subjungit causam,
quia scilicet fuit infidelis, et ignoravit sacram theologiam;
unde dicit, |che~, idest, quia |quell'imperador che lass@u regna~,
scilicet Deus, qui imperat in coelo illis gentibus beatis, quae
parent obedienter mandatis suis, sed damnati sibi rebelles habent
imperatorem suum Luciferum, qui describitur finali capitulo
Inferni, ubi dicitur: |Lo imperador del doloroso regno~;
imperator ergo aeterni regni, |non vuol che in sua citt@a per me si
vegna~, quae civitas gloriosa describitur in fine Paradisi in
forma candidae rosae.  Et ecce quare non vult, |perch'io fui
ribellante a la sua legge~, quia scilicet non credidi creationem
mundi, nec incarnationem Christi, nec alia necessaria ad salutem. 

	|127-129.~  Et subdit latam potentiam istius imperatoris,
qui imperat ubique in coelo et in terra, sed maxime ostendit
potentiam suae majestatis in coelo.  Unde dicit |in tutte parti
impera~; nam et diabolus, tortor damnatorum, est subditus sibi,
sicut potestas carceratorum domino, qui facit voluntatem domini,
juste infligendo poenas meritas unicuique: |e quivi regge~,
scilicet in coelo.  Unde dicit: |quivi @e la sua cittade e l'alto
seggio~, idest excelsum solium; et intellige, sicut dicitur
Purgatorii capitulo XI: ^Non circoscritto, ma per pi@u amore~; et
primo capitulo Paradisi: ^Nel ciel che pi@u della sua luce
prende.~  Ideo prorumpit in exclamationem: |O felice colui, cui
ivi elegge!  Oh~!, idest, dico felicem illum, quem eligit sibi
civem illius civitatis aeternae. 

	|130-135.~  |Et io.~  Hic ultimo autor breviter ponit
effectum bonum, qui nascitur ex consilio Virgilii, quia scilicet
Dantes ipse acquievit consilio, et acceptavit promissum auxilium. 
Unde dicit: |ed io a lui~, idest, ego, supple, Dantes, dixi ipsi
Virgilio adiurative: |o poeta, io ti richieggio per quello Dio
che tu non conoscesti~, scilicet omnium creatorem, sive Christum,
|che tu mi meni l@a dove or dicesti~, scilicet per Infernum et
Purgatorium, |s@i ch'io veggia la porta di san Pietro~, idest
portam Paradisi, cujus custos ponitur Petrus, |e color che tu fai
cotanto mesti~, idest tristes, scilicet damnatos aeternaliter in
Inferno.  Nunc redi supra: |acci@o ch'io fugga questo male.~  In
hoc tangit causam finalem hujus operis, sive istius libri,
scilicet ad fugiendum vicia et peccata in se, et in aliis: |e
peggio~, scilicet damnationem aeternam, quae sequitur ad vitia.


	|136.~  Et subdit effectum petitionis dicens: |allor si
mosse~, idest tunc coepit descendere ad speculationem vitiorum
conceptam.  Et sic claudit primum capitulum prooemiale.


