	|SUMMARIUM.~  CANTUS VIGESIMUS SEXTUS, ^in quo tractat
de octava bulgia, et~ ^de spiritibus entibus in flammis ignis,
qui fuerunt mali~ ^consultores, sub titulo Ulyxes et sociorum,
qui se perdiderunt~ ^in mari, et de modo perditionis eorum.~

	|PROEMIO~  ^Godi Firenze poi che sei s@i grande.~ 
Postquam in duobus capitulis proxime praecedentibus autor noster
tractavit et determinavit de poena furum qui puniuntur in septima
bulgia; nunc consequenter in praesenti XXVI capitulo agit et
tractat de poena alterius fraudis, quae dicitur astutia sive
vafritia, quae punitur in octava bulgia.  Et praesens capitulum
potest breviter dividi in quatuor partes generales; in prima
quarum increpat Florentiam, quae producit tales filios.  In
secunda describit poenam astutorum in generali, ibi: ^Noi ci
partimo.~  In tertia describit duos spiritus antiquos famosos,
quorum alter fuit astutissimus, a quo Virgilius rogatu Dantis
petit de eius morte memorabili, ibi: ^Io stava.~  In quarta et
ultima ille spiritus astutissimus respondet ad quaesitum longa
narratione, ibi: ^Lo magior corno.~

	|1-3.~  Ad primum veniens dico, quod autor mordet patriam
suam quae parit tales nobiles; et continuans istud capitulum ad
praecedentes facit unam exclamationem cum amara indignatione
animi.  Et antequam descendam ad literam exponendam volo primo te
notare, quod autor utitur magna arte in praesenti capitulo, licet
non cum tanta obscuritate cum quanta in capitulo praecedenti;
facit enim in isto principio tres figuras, scilicet apostropham,
invectivam et ironiam.  Apostropham quidem facit in quantum
dirigit sermonem ad personam absentem, tamquam praesentem;
invehit, quia exclamat in eam obiiciens sibi magnam culpam, et
praenuncians poenam; ironizat quia loquitur per contrarium et
irrisive; quia enim autor fecerat mentionem in capitulo
praecedenti de quinque magnis furibus nobilibus, ideo nunc,
sumpta occasione, ex hoc iratus exclamat: |o Firenze godi~; dicit
hoc in opprobrium, quasi dicat: non potes laetari, imo debes
tristari et verecundari; |poi che se' s@i grande~; est enim
Florentia vere magna multipliciter, ambitu murorum, altitudine
domorum, et multitudine habitatorum; ideo dicit: |che per mare e
per terra batti l'ali~, idest, volas per mare et per terram.  Hoc
dicit, quia florentini discurrunt fere per totum mundum, mari et
terra; et, quod est peius, |e per lo 'nferno il tuo nome si
spande.~  Et loquitur tam de inferno morali quam essentiali, quia
in omni genere pravorum vitiorum, in omni genere suppliciorum,
autor posuit multos de gente sua, sicut faciliter patet
discurrenti per totum librum Inferni; tamen plures posuit de
suis, quos melius noverat, quam de alienis.  Unde bene vidi in
aliis magnificis civitatibus aliquos nobiles simul sociatos ire
ad furandum.

	|4-6.~  Et assignat autor causam invectivae factae,
dicens: vere debes verecundari et tristari, quia ego, |trovai
cinque cotali tuoi cittadini~, scilicet, tam nobiles ratione
nobilitatis, |tra li ladron~, idest, inter fures, qui sunt tam
infames ratione vilitatis; et dicit: |onde mi vien vergogna~,
ratione generali, quia compatriotae sui erant; et ratione
speciali, quia nobiles erant, et autor erat nobilis, et hoc auget
vituperium, juxta sententiam Juvenalis: ^Omne animi vitium tanto
conspectius in se crimen habet, quanto qui peccat maior
habetur.~  Et si ego verecundor, tu non honoraris; unde dicit:
|e tu non ne sali in grande onranza~: quasi dicat: imo ascendis
in maiorem infamiam, quam ego.

	|7-9.  Ma se.~  Hic autor ex praemissis arguit, quod male
deberet succedere Florentiae; unde auguratur sibi infelicitatem
de proximo eventuram, ostendens quod non erit diu impunita: vel
reflectit se ad suam visionem principalem, in qua fingit se
praevidisse quidquid scribit.  Et vult breviter dicere, quod si
eius visio non fuit vana, Florentia cito luet poenas suorum
scelerum propter mala eventura, quae optant sibi multi.  Dicit
ergo: |ma tu~, scilicet Florentia, |proverai~, vel secundum aliam
literam, |sentirai di qua da picciol tempo~; hoc est dicere, in
brevi; |di quel che Prato, non ch'altri, t'agogna.~  Quasi dicat,
de eo malo, quod vicini tui, subditi tibi, latrant contra te,
imprecando tibi magna mala.  Est enim Pratum nobile castrum inter
Florentiam et Pistorium, cuius habitatores male contentabantur de
dominio florentinorum; et sicut est de more subiectorum, optabant
illis destructionem vel depressionem.  Et dicit: |non ch'altri~,
idest, nedum extranei, et inimici tui, sicut pisani, aretini, et
alii multi.  Et hic nota quod aliqui ignoranter dicunt, quod
autor nescivit quid dixerit, quia ab isto tempore citra Florentia
de die in diem semper fuit in magno flore, et multum extendit
alas potentiae suae supra vicinos suos; ergo non in brevi
evenerunt ea, quae sui vicini et adversarii imprecantur sibi.  Ad
quod potest responderi quod ista praenuntiatio jam erat
verificata, quando autor ista scribebat; quia per ea tempora,
quibus autor exulavit a patria, multa et magna mala evenerunt
illi urbi, sicut bella civilia, incendia, spolia, et alia magna
dispendia et scandala.  Et ut videas quod de proximo ista mala
evenerint, volo te scire, quod in MCCCIII cardinalis de Prato
praedictus, nomine Nichola, vir astutissimus et sagacissimus,
parum diligens florentinos, missus Florentiam a papa Benedicto XI
qui successit magnifico Bonifacio, volebat pacificare florentinos
tunc discordes; sed non valens concordare eos, dixit: ^Ex quo non
vultis benedictionem, remanete cum maledictione~: et
excommunicavit civitatem.  Anno sequenti, cum speraretur quod
dictus cardinalis poneret pacem inter cives, florentini, secundum
eorum morem antiquum, kalendis maii fecerunt magnum festum; et
unusquisque certatim conabatur facere nova spectacula.  Inter
alios illi de burgo sancti Floriani fecerunt proclamari publice,
quod quicumque vellet scire nova de alio mundo, deberet venire
kalendis maii ad pontem Carrariae; et in Arno flumine
ordinaverunt solaria super barcis et naviculis.  Et fecerunt
quamdam simulatam repraesentationem inferni cum ignibus et aliis
poenis et suppliciis; et homines transfiguratos, et daemonia
horribilia et alios nudos sub specie animarum.  Et videbantur
daemones iniicere animas inter ista varia et crudelia tormenta
cum maximis clamoribus et horrendis stridoribus visu et auditu. 
Novitate cuius spectaculi totus populus concurrit ad videndum. 
Unde pons Carrariae, qui tunc erat de lignamine, onustus
multitudine magna nimis, cecidit in Arnum cum his, qui erant
desuper.  Ex quo multi mortui sunt et suffocati, et multi
destructi de persona; ita quod ludus fictus conversus est in rem
veram.  Nam multi, qui spectabant infernum simulatum, iverunt ad
infernum verum, et sciverunt nova de alio mundo, juxta
proclamationem banni; et facti sunt veri planctus et stridores
morientium, percussorum, et eorum, qui stabant ad videndum, quia
quilibet habebat, vel habere credebat ibi filium, fratrem, vel
consanguineum, aut amicum.  Et hoc fuit augurium alterius maioris
damni de proximo eventuri ipsi civitati.  Nam eodem anno factum
est bellum civile in Florentia inter Albos et Nigros.  Et cum
essent omnes sub armis, et Albi quasi essent victores, quia
dominus Cursius de Donatis non impediebat se, tum quia erat
podagricus, tum quia erat discors cum magnatibus de sua parte
Nigra, permisit Deus, quod incendium corporale extingueret
incendium animorum et furorem civium.  Nam flagrante rumore
quidam de Abbatibus nomine Nerius, clericus, prior sancti Petri
in Scharadio, vir sceleratus et dissolutus, immisit ignem
artificialem primo in domos suorum consortium in horto sancti
Michaelis; et fuit tam furiosus ignis, quod flante austro
arserunt domos multarum clarissimarum familiarum de terra illa;
et in summa tota melior pars civitatis arsit.  Et fuerunt circa
duo millia ducentae domus.  Damnum thesaurorum, mercantiarum, et
cararum suppellectilium fuit inaestimabile, et illud, quod non
cremabatur, capiebatur manibus praedonum, quia continuo
pugnabatur in multis partibus civitatis.  Ex quo multae familiae,
progenies, et societates fuerunt desolatae, et venerunt ad
inopiam ex dicto incendio et praeda; et haec pestis accidit
Florentiae die decima junii.  Et ex hoc Cavalcantes, qui erant
tunc potentissimi, perdiderunt statum, et Gerardini, qui erant
caporales illius sectae, fuerunt banniti tamquam rebelles.  Ex
praedictis igitur satis patet, quomodo magna mala cito venerunt
super Florentiam, secundum quod optaverat sibi ille de Prato; et
sicut dicebam, autor potuit habere respectum ad ista et alia
mala, quae illa civitas passa erat tempore suo.  Et si habuit
respectum ad futura, adhuc bene dixit, quia tempus, quod videtur
longum quantum ad vulgares, est breve apud astrologos.  Et autor
loquitur multum prudenter et caute, quia dat tempus incertum, et
quia loquitur additionaliter, dicens: |se presso al mattin del
ver si sogna~, quasi dicat: si aliquid verum somnium fit circa
mane in aurora diei, qua hora maxime solent fieri somnia vera,
quasi dicat: si verum vidi in somnio meo, quod feci illucescente
die, quod descripsi primo capitulo Inferni, ubi dixi: ^Tempo era
dal principio del mattino.~

	|10-12.~  Et subdit autor, quod bene dixit: |per tempo~,
quia Florentia bene meruit hoc, ideo optat sibi quod tempus
acceleretur.  Unde dicit: |e non seria per tempo se gi@a fosse~,
imo tardum, quasi dicat: jam debuisset esse, consideratis
demeritis tuis, et ideo: |cos@i foss'ei~, idest, utinam jam esset;
nec oportet intelligere sicut communiter dicitur, quod autor
optet hoc ex appetitu vindictae, imo quia peccatum impunitum
multiplicatur et augetur.  Unde peccans impunitus est infelicior,
quam si puniatur; et quia ad justitiam Dei spectat quod ad culpam
sequatur poena; quando poena differtur, ira tardata venit
acerbior; ideo dicit: |da che pur esser dee~, et ecce causam,
|che pi@u mi graver@a com' pi@u m'attempo.~

	|13-15.  Noi.~  Hic autor describit eorum egressum de
bulgia septima, et ingressum in octavam, dicens: |noi ci
partimo~, scilicet de illa bulgia furum, |e il mio maestro~,
scilicet Virgilius qui duxerat me deorsum ad fundum, |rimont@o e
trasse mee~, scilicet post se, |su per le scalee~, idest, per
gradus illius ripae arduae, quia ibi non erat alia scala.  Ideo
dicit: |che n'avea fatti borni~, idest, ablucinatos, |pria a
scendere~, idest, a principio, quando primo descendimus propter
difficultatem viae et obscuritatem, quod non est aliud dicere,
nisi, nos reascendimus sursum eo modo quo descenderamus infra, et
redivimus ad primam viam rectam pontis.

	|16-18.~  Et via istius pontis octavi erat etiam valde
difficilis, quod ostendit per evidens signum, dicens, |lo pi@e non
si spedia senza la mano~, quasi dicat: via erat ita impedita et
intricata, quod pes non poterat transire sine auxilio manus,
sicut saepe accidit ascendentibus montem arduum, |proseguendo la
selvagia via~, idest, per pontem octavum qui continuatur recte
septimo praecedenti, quae via erat vere silvestris, et solitaria,
quia numquam alius iverat per istam viam.  Nam Dantes primus
fabricavit istos pontes et istas bulgias, et materia ista erat
valde fortis; et tangit asperitatem viae quae non erat plana, cum
dicit: |tra le schegge e tra i ronchi~, idest, inter saxa, |del
scoglio~, idest, pontis.  Et hic nota quod materia quam autor
parat nunc describere, non est minus occulta quam materia
praecedens, quia via furum est occulta, sed via istorum astutorum
est occultissima, et est contraria illi, quia fraus furum, ut jam
totiens dictum est, procedit a magna vilitate animi; fraus vero
astutorum procedit a magna subtilitate et acuitate ingenii: ideo
fures sunt valde infames et ignominiosi; isti vero astuti sunt
valde famosi et gloriosi quantum ad mundum, sicut statim patebit
de Ulyxe.  Ideo bene autor fingit, quod in introitu istius viae
oportuit ipsum facere de pede et manu, quia oportuit apponere
affectionem et operationem circa talem materiam describendam.

        |19-22.  Allor mi dolsi.~  Ista est secunda pars
generalis in qua autor describit poenam istorum astutorum in
generali; sed antequam manifestet istam poenam praemittit magnam
utilitatem quam consecutus est statim ex ipsa sola visione poenae
prima facie.  Unde ad intelligentiam istius literae obscurae
debes notare quod multi fuerunt, et continuo sunt viri
valentissimi excellentis ingenii apti nati a natura ad omne
nobile opus, et tamen non exercent suam providentiam, solertiam
et sagacitatem nisi circa fraudes et malitias.  Ideo autor qui
cognoscebat in se ingenium mirabile, visa dolorosa poena istorum
ardentium velut in fornace, recordatus quod aliquando usus fuerat
male opera ingenii sui, indoluit et proposuit sibi cavere de
caetero a similibus astutiis.  Dicit ergo: |allor mi dolse~,
scilicet cum coepissem ire per pontem octavum, de quo statim vidi
flammas igneas volantes per aerem intra quas circumdabantur isti,
|et ora~, idest, et nunc de praesenti, |mi ridoglio~, intra me
ipsum dicens: Ah! sancte Deus, quantum donum recepi, et quam male
meritus sum? certe numquam amplius ero ingratus beneficii
recepti, |quand'io drizzo la mente~, idest, reflecto memoriam, |a
ci@o ch'io vidi~, idest, omnibus ignibus quos vidi in octava
bulgia, et dicit: |e pi@u affreno lo 'ngegno ch'io non soglio~,
scilicet doctus exemplo istorum plus refraeno ingenium quam sim
solitus in juventute, |perch@e non corra~, scilicet in aliquid
factum, |che virt@u nol guidi~; scilicet virtus prudentiae, quae
docet hominem recte agere; unde homo pravus bene potest dici
astutus, sagax, sed non prudens.

	|23-24.~  Et assignat causam sui dicti, dicens: |s@i ch'io
stesso nol m'invidi~, idest, non invideam mihi ipsi, scilicet
dolens de felicitate mea mihi gratis data; unde dicit: |se stella
buona~, idest, bona influentia coeli, quia autor habuit coelum
benignum in nativitate sua, sicut ipse saepe testatur in suo
poemate, ut patet Purgatorii capitulo XXX, ubi dicit: ^Non pur
per opra de le rote magne~, et Paradisi capitulo XXII: ^O
gloriose stelle o lume pregno~, et dicit: |o miglior cosa~,
scilicet divina bonitas, quae dat stellae quicquid habet bonae
infusionis, |m'ha dato el bene~, quasi dicat: si habeo subtile
ingenium a natura vel a Deo, quales sunt communiter mercuriales,
nollem privare me ipsum tali gratia.

	|25-33.  Quante.~  Hic autor describit manifeste poenam
istorum astutorum, qui commiserunt magna facinora mediante
vafritia.  Ad cuius descriptionis intelligentiam est praenotandum
quod autor ingeniose dat poenam consonam meritis istorum.  Fingit
enim quod isti astuti ingeniosi sunt inclusi, involuti et
circumvelati flammis igneis, intra quas calidissimo ardore
cremantur multis rationibus; primo, quia isti fuerunt homines
magni ingenii, et ingenium provenit a caliditate, unde homines
calidi sunt magis ingeniosi; frigidi vero magis memoriosi. 
Aliqui tamen habent utrumque bonum, sicut autor iste, unde
caliditas idem est quod astutia; secundo : flamma naturaliter
penetrat, comburit et consumit quicquid est sibi obvium, quod
significat ardorem ingenii et caliditatem animi, quibus nihil
potest obsistere sicut nec igni.  Unde prudentia Priami,
fortitudo Hectoris, tota potentia Troiae et regum amicorum, non
potuerunt resistere astutiae Ulyxis, ut statim dicetur; tertio :
ignis naturaliter est acutus et continuo tendit ad altum; ita
altum ingenium istorum semper tendit ad altum, et attentat
magnalia, quale fuit ingenium Mitridatis, Jugurtae, Marii,
Catilinae et Johannis de Procida; quarto: isti cruciantur
occulte, ita quod non apparent ad figurandum occultas vias et
cauta consilia talium, quae nullus potest interdum comprehendere,
imo nec coniecturare, sicut dicetur capitulo sequenti de comite
Guidone de Montefeltro, ^gli accorgimenti e le coperte vie~;
quinto: ignis de prope laedit et contristat, a longe vero lucet
et laetificat; ita isti saepe nocent suis vicinis, tamen placent
et lucent extraneis, quia sunt famosi, et laudantur a longinquis,
sicut patet in multis dominis Italiae.  Nunc ad literam autor
specificat poenam istorum per unam comparationem claram; et vult
dicere uno verbo, quod vidit tam multas flammas ardentes in
bulgia illa sub oculis suis, quot nocticulas lucentes videt
agricola in convalle subiecta oculis suis.  Ordina sic literam et
construe: |l'ottava bolgia~, quam nuper intraveram, |tutta
risplendea di tante fiamme~, diversorum ignium ardentium et
relucentium a longe, |quante lucciole~, quae sunt vermes volantes
per aerem lucentes, quae nascuntur de quercu putrida, |il villan
ch'al poggio si riposa~, idest, qui adhaeret monti de sero
lassatus labore diurno, |vede gi@u per la vallea~, idest, per
camporum planitiem infra se, |forse col@a dove vendemmia e ara~,
idest, in vinea et terra quam colit, |nel tempo~, scilicet,
aestatis, |che colui che schiara il mondo~, scilicet, sol, qui
illuminat mundum, |tien meno ascosa la faccia a noi~, quasi dicat
de mense junii, quando sol est in cancro, quia tunc sunt
longiores dies, et diutius sol apparet supra terram in nostro
hemisperio.  Et tangit horam temporis qua rusticus videt hoc,
dicens: |come la mosca cede a la zenzara~, quasi dicat: de sero,
quando muscae recedunt et culices accedunt, ut sic semper homo
sit stimulatus; muscae enim de natura sui non volant de nocte, et
hinc est quod exercitus mutant campum de nocte ne muscae
sequantur eos.  Musca enim vermis est notus omnibus cum duabus
alis et octo pedibus, quae nascitur de putredine fimi et
animalium, ideo in animalibus multiplicatur et humorem sugit. 
Culices rero maxime nascuntur ex humore, et juxta aquas abundant
et sequuntur maxime spiritus humidos exalantes ex animalibus, et
praecipue ab hominibus, et ideo de sero volant super capita
hominum in locis humidis in aestate de sero.  Et hic nota quantum
haec comparatio pulcra et propria faciat ad propositum: nam
agricola qui colit terram extirpans malas herbas et spinas, ut
inde colligat bonum fructum, bene figurat ipsum autorem, qui
colit animam humanam extirpans vitia et inserens virtutes, ex
quibus colligat fructnm felicitatis.  Et sicut rusticus, de quo
loquitur, fatigatus labore diurno stat adhaerens monti, ita autor
fessus longo labore praecedentis materiae, ut jam ostendit in
capitulo praecedenti, stabat appodiatus ponti: et sicut rusticus
videt magnam multitudinem luciolarum lucentium per campaniam, ita
nunc autor videbat magnam multitudinem animarum clararum
volantium per bulgiam, quae sunt leves et vagantes ad modum
luciolarum.  Et dicit: |s@i com'io m'accorsi~, idest, sicut ego
comprehendi, |tosto che fui dove il fondo parea~, idest, statim
cum perveni ad culmen pontis octavi, de quo poteram libere
respicere quicquid erat in fundo bulgiae, ita quod non oportuit
hic descendere ad fundum bulgiae, sicut oportuit in bulgia
praecedenti, quia illa bulgia erat obscura plena serpentibus
atris, ista vero erat clara plena ignibus lucidis.

	|34-42.  E qual.~  Hic autor describit motum illarum
animarum per unam nobilem comparationem, quae, quia videtur
obscura, ad illius claram cognitionem oportet percurrere longam
historiam.  Est igitur sciendum pro evidentia quod de Elia et
Eliseo tractatur multum diffuse tertio libro Regum versus finem,
et libro quarto circa principium.  Fuit ergo Elias propheta
mirabilis et singularis, quia solus fuit verus propheta diebus
suis, et miracula multa et magna fecit, qui claruit tempore Achab
regis Israhel in Samaria.  Fuit et Elias vir magnae sanctitatis
et autoritatis, pilosus corpore, indutus pellicia.  Hic Elias
tempore magnae siccitatis quae duravit per triennium, cum fames
magna esset intra urbem, de mandato Domini exivit in solitudinem,
ubi corvi soliciti paverunt cum pane et carnibus; deinde post
triennium reversus de praecepto Domini venit ad Achab regem, qui
videns eum dixit: nonne tu es ille qui conturbas Israhel?  Cui
Elias audacter respondit: non ego turbavi Israhel, sed tu et
domus patris tui, qui dereliquistis mandata Domini servientes
idolis.  Et petivit Elias ut, convocato Israhele, convocaret
quadringentos quinquaginta falsos prophetas in monte Carmeli; quo
facto convenit cum illis ut bovem occisum ponerent super struem
lignorum, et ipse similiter poneret alium bovem; et cum illi
prophetae diu invocassent nomen Dei sui incidentes se cultellis
et lanceolis juxta morem eorum, non fuerunt exauditi.  Deinde
Elias oravit ad Dominum, et continuo descendit ignis Domini de
coelo qui voravit carnem, ligna et omnia.  Hoc facto Elias cum
magno clamore et favore populi fecit capi omnes prophetas
quadringentos quinquaginta, et illos tractos in torrentem Cison
interfecit omnes, ita quod unus non evasit; deinde restituit
pluviam tam diu expectatam et denegatam propter peccatum
idolatriae.  Tunc Jezabel regina uxor Achab, audita morte
prophetarum, juravit quod faceret simile de Elia; propter quod
Elias, cedens furori et minis reginae iratae, recessit longe in
desertum, cui Dominus praecepit, ut inungeret Eliseum in
prophetam.  Eliseus de Abella inventus arare terram, tractus ab
aratro per Eliam secutus est eum et ministrabat ei.  Mortuo autem
Achab in praelio regnavit Ochozias filius eius pro eo in Israhel
duobus annis, et fecit malum coram Domino: post quem regnavit
Moab, qui dum aegrotaret mittebat nuntios suos ut consulerent
Belzebuch deum Acharon, si poterat evadere ab infirmitate sua. 
Elias autem ad praeceptum angeli Domini ivit in occursum nuntiis,
et arguens eos dixit: nonne est Deus in Israhel? non descendet
rex vester de lectulo, sed morte morietur.  Quo audito rex
accensus indignatione et ira misit unum ducem cum quinquaginta
militibus, qui ascendens in verticem montis, ubi sedebat Elias,
dixit: homo Dei, rex praecepit ut descendas.  Cui Elias
respondens, dixit: si homo Dei sum descendat ignis de coelo et
devoret te et tuos quinquaginta; et statim factum est.  Rex autem
misit alium cum aliis quinquaginta, qui eodem modo cum suis ab
igne devoratus est.  Iterum rex misit alium principem cum aliis
quinquaginta, qui flectens genua sua coram Elia, rogavit
humiliter ut misereretur eius.  Tunc Elias de mandato angeli
descendit et venit ad Ochoziam regem, et denuntiavit sibi mortem,
et sic factum est; et regnavit joram frater eius pro eo, non enim
habebat filium.  Eo tempore accidit quod cum Dominus vellet
levare Eliam per turbinem, Elias voluit dimittere Eliseum in
itinere; sed Eliseus numquam voluit dimittere eum.  Iverunt ergo
ambo pariter, et quinquaginta viri de filiis prophetarum secuti
sunt eos, et steterunt e contra a longe.  Cum ergo ambo
pervenissent ad Jordanem, Elias accepit pallium suum, et cum illo
involuto percussit aquas quae divisae sunt, et transiverunt ambo
per siccum.  Cum autem transissent, Elias dixit Eliseo: postula
quid vis a me antequam tollar a te.  Cui Eliseus dixit: rogo quod
spiritus tuus propheticus duplicetur in me.  Cum ergo sic irent,
et eundo sermocinarentur, ecce currus igneus et equi ignei
diviserunt utrumque, et ascendit Elias per turbinem in coelum. 
Eliseus autem videbat et clamabat: pater mi, pater mi, currus
Israhel et auriga eius; et non vidit eum amplius, et scidit
vestimenta pro dolore.  Et levato pallio Eliae quod ceciderat ei,
percussit aquas bis, et divisis aquis, secunda vice Eliseus
retransiit Jordanem solus sicco pede, quem primo transiverat
sociatus cum Elia.  Eliseus ergo, remanens post Eliam cum spiritu
duplicato, multa miracula fecit; deinde ascendit in Bethel, et
cum ascenderet per viam, pueri parvi egressi sunt de civitate, et
illudebant ei dicentes: ascende, calve: qui videns eos maledixit
eos in nomine Domini; et continuo duo ursi egressi de saltu
laceraverunt ex eis quadraginta duos pueros.  Et ipse descendit
deinde in montem Carmeli, et inde reversus est Samariam, et multa
miracula fecit: tandem cum exercitus magnus regis Syriae venisset
et obsedisset montem Carmeli ad capiendum Eliseum, mons apparuit
puero suo plenus equorum et curruum igneorum; et omnes de
exercitu percussi sunt caecitate, quos Eliseus duxit intra
Samariam, et aperti sunt oculi eorum, et viderunt se esse in
medio Samariae; sed Eliseus noluit quod offenderentur; imo fecit
dari eis comedere et bibere, qui libere relaxati rediverunt in
patriam.  Eliseus adhuc alia vice liberavit Samariam ab obsidione
syriorum, et multa alia miracula fecit, quae praetermitto causa
brevitatis.  Imo, lector, non fecissem tot verba de istis duobus
prophetis, nisi quia videntur habere aliqualem conformitatem cum
istis duobus poetis; nam isti duo poetae solitarii bene
conveniunt cum istis duobus prophetis solitaris.  Sicut enim isti
prophetae multos viderunt ignes devorantes multos inimicos Dei;
ita isti duo poetae viderunt hic multos ignes devorantes et
cruciantes multos peccatores damnatos.  Et sicut Eliseus propheta
magnus discipulus Eliae prophetae magni amavit eum ardenter, et
secutus est semper in omnibus periculis et laboribus, usque quo
fuit raptus a conspectu eius; ita Dantes poeta magnus amavit
Virgilium poetam magnum, et semper secutus est eum usque quo
Virgilius fuit ablatus ab oculis eius.  Et sicut propheta cum
propheta ambulavit diu per planum et montem multa miracula
faciens; ita Virgilius cum Dante per sylvam Inferni et montem
Purgatorii multa miracula faciens.  Et sicut Elias recedens ab
Eliseo reliquit sibi spiritum prophetiae duplicatum; ita
Virgilius recedens a Dante reliquit sibi spiritum poesiae
duplicatum, sicut patet clare intuenti librum istum Inferni, de
quo Inferno Virgilius pauca dixit, et confuse; et sicut patet in
libro Purgatorii, de quo Purgatorio Virgilius nihil dixit.  Et
sicut Eliseus dolebat et conquerebatur de recessu Eliae patris et
magistri sui; ita Dantes multum doluit et conquestus est de
recessu Virgilii, sicut patet clare circa finem Purgatorii.  His
summatim collectis, nunc est ad literam descendendum, quam ordina
sic: |ciascuna~, supple flamma, |se move tal per la gola del
fosso~, scilicet octavae bulgiae, quae tamquam gula deglutit
istos, |che nessuna mostra il furto~, idest, animam ibi stantem
absconditam more furti.  Certe illi de bulgia praecedenti
vorantur a serpentibus, quia furati sunt gallinas et alia vilia,
sed isti vorantur ab ignibus, quia involaverunt magnas civitates
et nobiles terras, sicut statim dicetur de Ulyxe, qui furtive
cepit Troiam cum equo simulato.  Ideo dicit: |et ogni fiamma
invola un peccatore~, idest, tegit et celat unum astutum, ita
quod involatur sicut involavit, |qual il carro d'Elia~, idest,
qualem, |vide colui~, scilicet Eliseus, |che si vengi@o~, idest,
vindicavit illusionem sibi factam a pueris, |con gli orsi~, qui
devoraverunt pueros |al dipartire~, scilicet, quando recessit ab
eo.  Unde dicit: |quando i cavalli levorsi erti al cielo~, idest,
quando equi ignei trahentes currum coeperunt surgere versus
coelum, adeo, |che nol potea seguir con gli occhi s@i che vedesse
altro che la fiamma sola~, a simili leviter et velociter, |s@i
come nuvoletta salir in su.~  Et hic nota quod comparatio est
consona facto; quia sicut Eliseus non videbat nisi simpliciter
flammam, Eliam vero velatum illa flamma minime videbat; ita
Dantes alter Eliseus, nam fuit de Eliseis, ut alibi dictum est et
dicetur, videbat hic flammas simpliciter volantes, sed non animas
velatas intra flammas.  Et haec dicta sint de comparatione ista.

        |43-45.  Io stava.~  Ista est tertia pars generalis in
qua autor describit duos antiquos famosissimos spiritus, quorum
alter fuit astutissimus.  Et primo praeostendit suam attentionem,
dicens: |Io stava surto~, idest, levatus, |a veder sotto 'l
ponte~, scilicet, animas praetereuntes, |s@i~, idest in tantum,
|che serei caduto gi@u~, idest, in fundum vallis, |senza esser
urto~, quasi dicat: quamvis non fuissem impulsus ab aliquo,
faciliter decidissem.  ^Urtare~ enim proprium est equorum, quando
se itivicem percutiunt obviantes, |s'io non avessi preso un
ronchion~, idest unum saxum pontis.  Et hic nota, quod per hoc
autor notat magnam attentionem et abstractionem suam circa
speculationem istorum duorum, quorum alter fuit maximus vulponus
antiquus; sive stabat inde attentus ad inspectionem ignium in
generali quia mirabatur quid sibi vellent isti ignes, et
ignorabat quid lateret in eis.

	|46-48.~  Et hoc declarat litera sequens quae dicit: |el
duca che mi vide tanto atteso~, idest, tam attentum, |disse: li
spiriti son dentro da' fuochi~, quasi dicat: animae rationales
hominum sunt inclusae in ignibus, vel singuli ignes continent
intra se singulas animas; unde dicit: |ciascun~, scilicet
spiritus, |se fascia~, idest, tegitur et velatur, |di quel
ch'elli e@e inceso~, in eo igne quo incenditur et crematur.

	|49-54.  Maestro.~  Hic autor non contentus generali
manifestatione Virgilii, petit certiorari in speciali de uno igne
eminentiore caeteris, qui gemino cornu tendebat in altum; quem
ignem antiquum autor explicat per altam comparationem alterius
ignis antiquioris summe memorabilis.  Ad cuius cognitionem
oportet breviter succingere longum thema, quod diffusius et
proprius narrabitur Purgatorii capitulo....  Est ergo sciendum
quod, sicut scribit Statius in suo Thebaidos, et Seneca in suis
tragoediis, Eteocles et Polynices fuerunt fratres et filii OEdipi
regis Thebarum qui genuerat eos ex Jocasta matre sua, quam per
errorem duxerat in uxorem, et errore recognito excaecaverat se
ipsum pro dolore et pudore, et vivebat sub terra in continuo
planctu et moerore nolens amplius videre coelum.  Isti ergo
filii, patre caecato, caecati cupiditate regnandi, miserunt
sortem super regnum, et convenerunt ut alter eorum regeret per
annum, altero exulante.  Sors ergo primo venit super Polynicem,
qui recedens a patria Thebarum accessit ad civitatem Argorum, et
factus est gener regis Adrasti.  Elapso anno cum Eteocles
denegaret reddere regnum fratri suo Polynici, rex Adrastus socer,
cum aliis septem regibus inclusive venerunt in obsidionem
Thebarum, et ibi omnes variis casibus perempti sunt praeter
antiquum Adrastum, sicut Capaneus fulminatus, Amphiaraus
absortus, Tydeus vulnere extinctus, Parthenopaeus sagiptatus,
Ipomedon suffocatus.  Unde ultimo Polynices VI rex provocavit
fratrem suum Eteoclem ad singulare certamen, frustra revocante
Adrasto.  Eteocles vero impulsus exprobrationibus Creontis, qui
usurpavit dominium post mortem ipsius Eteoclis, exivit armatus
extra civitatem contra fratrem et ambo sub oculis et lacrymis
civium spectantium concurrerunt; nam senes dolebant se tam diu
vixisse; matronae vero plorantes prohibebant parvulos suos videre
tam crudele duellum.  Illi in primo concursu cum magno furore
praecipitati sunt ab equis in terram, ubi uterque ardens odio,
cupiebat sanguinem fratris, non curans effundere suum.  Sed
Polynices exul fortiori ira, quia fovebat justiorem causam,
impressit ensem alte in pectus fratris exprobrans simul illi
perfidiam proditionis.  Eteocles autem sponte permisit se cadere,
et in medio ultimae mortis usus est fraude contra fratrem
simulans se mortuum; et frater credens se vicisse levavit manus
ad coelum, et optabat eripere sibi arma.  Eteocles autem qui
reservabat vitam in iram, postquam sensit illum vivum inclinari
super se, erexit gladium occulte, et laetus infixit in cor
fratris.  Tunc Polynices coepit clamare: vivis ne adhuc, et adhuc
vivit ira tua, perfide proditor?  Veni mecum ad infernum, illic
etiam repetam pacta; nec plura dixit, et cecidit super fratrem,
et ipse gravis oppressit illum totis armis.  Deinde cum Creon
crudelis tyrannus, occupato regno Thebarum, vetuisset corpora
interfectorum sepeliri, Argia filia regis Adrasti et uxor
Polynicis, urgente amore viri, venit inter tot pericula ad campum
hostilem adhuc sanguineum sola, nihil timens; et tandem
sagaciter, invento corpore viri, fecit justam querelam cum
amarissimo planctu.  Et ecce ex alia parte veniebat Antigone
miseranda soror istorum fratrum, quae furtive recedens de
civitate veniebat cum igne ut cremaret corpora eorum.  Ergo istae
duae foeminae quae venerant ad idem officium pietatis concorditer
assumentes corpus Polynicis portaverunt ad Ismenum fluvium ibi
propinquum discoloratum sanguine hominum; quo loco viderunt
modicum ignem, quod restabat a corpore Eteoclis quod jam
cremaverat alius quidam.  Et gavisae in planctu traxerunt ligna
adhuc accensa ad corpus Polynicis, et continuo cum ignis primo
tetigit membra fratris tremuerunt ligna, et novus frater expulsus
fuit a fratre, et factae sunt duae flammae resplendentes, et
uterque ignis minaciter elongatus est alter ab altero.  Tunc
Antigone virgo territa clamavit: nos suscitavimus iras mortuas,
quia iste est alter frater: vivunt odia, vivunt iniqua odia, nec
bello extincta sunt.  His praeconsideratis, nunc est ad literam
redeundum.  Dicit ergo: |ripos'io, o maestro mio, io son pi@u
certo per udirti~, quasi dicat: non displicet mihi audisse a te
quod intra flammas latent spiritus, quia ex hoc sum factus
certior, tamen bene imaginabar quod sic esset; ideo dicit: |ma
gi@a m'era aviso che cos@i fosse~, et ideo praesupponens hoc pro
vero volebam petere de uno igne habente duo capita in eodem
corpore.  Ideo dicit: |e gi@a volea dirti chi @e in quel foco che
vien s@i diviso di sopra~, scilicet in summitate, quia habet duas
punctas; et declarat istum ignem bifurcatum per comparationem,
dicens: |che par sorgere dalla pira~, idest, de rogo funerali,
sive strue lignorum, |dove~, idest, in qua pira, |Eteocle fu
miso~, idest, impositus cremandus, |col fratello~, scilicet,
Polynice.  Et hic nota, quod comparatio bene potest applicari
proposito, quia sicut duo reges graeci Eteocles et Polynices,
quorum alter fuit fortis, alter fraudulentus, cremati sunt uno
igne, qui divisus est in duos apices; ita isti duo reges graeci,
Diomedes et Ulyxes, quorum primus fuit fortissimus, secundus vero
astutissimus, hic cremantur eodem igne, qui similiter divisus est
in duas flammas; sed primi fuerunt divisi et discordes animo;
isti vero concordes et uniti animo.

	|55-57.  Risposemi.~  Hic autor ponit responsum certum
Virgilii ad suum speciale quaesitum, qui specificat quod duo alti
spiritus simul puniuntur in illo igne alto, unde dicit:
|risposemi~, scilicet, ille Virgilius mihi Danti: |Ulisse e
Diomede si martira~, idest, simul cruciantur, |l@a dentro~, idest,
intra illum ignem sic divisum in duas partes.  Unde nota quod
autor eleganter fingit quod isti duo sociati simul fecerunt multa
memoranda, quae alter sine altero facere non potuisset; nam in
rebus bellicis manus debet esse juncta consilio, idest, fortitudo
prudentiae.  De fortitudine Diomedis multa notanda scribit
Homerus in Iliade; de prudentia Ulyxis scribit idem Homerus
mirabilia, imo incredibilia in Odyssea; ideo bene addit, quod
sicut fuerunt socii unanimes ad magna facinora in vita, ita sunt
socii ad luendum poenas post mortem.  Unde dicit: |e cos@i vanno
insieme a la vendetta~, idest, ad poenam, quae est ultio malorum
nunc de praesenti, |come a l'ira~, idest, sicut ibant olim irati
contra Troiam ad faciendam vindictam de atroci iniuria quam
graeci receperant a Paride in raptu Helenae.

	|58-60.  E dentro.~  Hic Virgilius breviter transcurrit
aliqua facinora quae isti duo perpetraverunt, mediante magna
astutia Ulyxis; et primo quomodo insidiose intraverunt Troiam
tempore noctis cum fallaci equo.  Unde Homerus XI Odysseae
inducit Ulyxem narrantem Achilli quomodo Pyrrhus filius suus
intravit Troiam intrepidus in equo simul secum.  Dicit ergo: |e
l'aguato del caval~; de isto equo mirabili dicetur plene infra
capitulo XXX, ubi require, |che fee la porta~, idest, viam per
quam iste equus fuit introductus in Troiam, qua capta vel incensa
a graecis, Eneas inclytus princeps recessit, et tandem pervenit
in Italiam, ex cuius sanguine per longam genealogiam descendit
genus romanorum; ideo bene dicit: |onde el gentil seme de' romani
usc@i.~  Genus enim romanorum fuit vere nobile ratione virtutis,
dignitatis et potentiae, quando prudentia, exercitatione et fide
totum humanum genus sibi potuit subiugare: |si geme~, idest,
ploratur et punitur, |dentro da la lor fiamma~, idest, inter
utramque flammam horum duorum in uno igne.  Et hic nota quod
Homerus fingit V Iliados quod ignis invictus ardebat in clypeo et
galea Diomedis; per quod videtur innuere quod hoc praefigurabat
ardorem animi et lucem gloriae futurae Diomedis, sicut et
Virgilius fingit quod ignis eluxit de capite Ascanii filii Eneae,
et sicut Livius scribit de Tullio Servio sexto rege romanorum, et
de Lucio Martio juvene romano bellatore victoriosissimo in
Hispania.

	|61-62.~  Deinde autor tangit secundum actum magnae
astutiae Ulyxis, videlicet quomodo Ulyxes et Diomedes sagaciter
invenerunt Achillem, sine quo Troia capi non poterat, quem mater
transfiguratum sub specie virginis commiserat curae et custodiae
Lycomedis regis nutriendum inter filias eius, quarum primogenita
oppressa ab Achille concepit Pyrrhum ex eo.  Dicit ergo:
|l'arte~, scilicet, solertia ingeniosa, |perch@e Deidamia~, uxor
Achillis, |morta~, quasi dicat: adhuc post mortem, |ancor si duol
d'Achille~, quasi dicat: doluit vivens, et etiam dolet mortua,
quod Achilles fuit subtractus ab ea, et, ipsa relicta praegnante,
desolata, fuit tractus ad Troiam, ubi interfectus fuit a Paride,
|piangevisi entro~, idest, punitur in dicta flamma.  Hanc pulcram
historiam si vis scire, quaere Purgatori capitulo VIIII, ubi
prolixe narrabitur.

	|63.~  Et ultimo Virgilius tangit tertium genus astutiae
qua usus est Ulyxes simul cum Diomede, quia scilicet rapuit
Palladium, sine quo Troia dicebatur esse invincibilis.  Ad quod
sciendum quod Ilus fuit quartus rex Troiae post Dardanum, cuius
tempore dicitur cecidisse de coelo una imago super arcem
Palladis, qua reperta, troiani miserunt ad Apollinem delphicum
pro responso; et responsum est quod, quamdiu duraret illaesa ista
imago, Troia semper esset inexpugnabilis: ideo cum summa
diligentia diu custodita fuit apud sacerdotem Palladis.  Ulyxes,
hoc scito, simul cum Diomede furtive ingressus arcem tempore
noctis rapuit Palladium, custodibus arcis truncatis.  Aliqui
tamen volunt quod corruperit pecunia sacerdotem custodem templi,
et sic obtinuerit Palladium.  Dicit ergo: |e pene vi si porta~,
scilicet intra eamdem flammam, |del Palladio~, idest, de
simulacro Palladis fatali Troiae.  Fuit etiam Palladius quidam
autor romanus qui tractavit de agricultura: et hic oritur
dubitatio, quomodo Palladium ergo pervenit ad manus Eneae si
Ulyxes et Diomedes habuerunt ipsum?  De hoc multi multa dicunt;
sed, ut scribit Plinius, Eneas postquam pervenit in Italiam ad
civitatem Laurenti, ubi tunc regnabat rex Latinus, recepit
Palladium a Diomede.  Constat enim apud omnes autores quod
Diomedes post excidium Troiae venit in Italiam; unde Virgilius
scribit, quod Turnus imploravit auxilium a Diomede contra Eneam,
nec obtinuit.  Nota etiam quod autor merito fingit Virgilium ista
narrare, quia Virgilius ista describit, quem autor nititur
imitari.  Nota etiam quod excidium Thebarum fuit parum ante
excidium Troiae.  Nam Tydeus fortissimus pater fortissimi
Diomedis fuit in bello thebano, et Capaneus fuit in bello
thebano, cuius filius Stelenus fuit in bello troiano cum Diomede,
Ulyxe et aliis regibus graecorum, qui militaverunt sub Agamemnone
imperatore exercitus.  Unde Homerus libro IV Iliados introducit
Agamemnonem, qui dicit contra Ulyxem: Et tu vulpine ficte dolis
malis.

	|64-69.  Sei.~  Nunc autor ostendit, quomodo ipse factus
avidus loquendi cum istis magnis spiritibus rogaverit Virgilium
quod daret sibi spatium loquendi cum eis; unde adiurat eum
importunitate precum dicens: |diss'io: o maestro~, scilicet,
Virgili, |assai ten priego~, et quia parum videbatur dixisse
dicendo satis, repetit: |e ripriego~, idest, et iterum precor,
|che 'l priego vaglia mille~, scilicet preces, quasi dicat: et
rogo quod unica precatio sit tam efficax et tam potens apud te,
quod valeat tantum quantum si facerem mille preces, |che non mi
facci niego~, idest, negationem, |del attendere~, idest, de
expectare.  Unde vide quod autor rogat Virgilium, ut dignetur
expectare tantum quod loquatur cum istis, quia si Virgilius
processisset in via sua, autor non potuisset loqui cum illis
spiritibus, quia cito transissent volando per aerem; ideo petit,
quod expectet, |finch@e la fiamma cornuta~, idest, quae habet duo
cornua acuta, |vegna qua~, scilicet versus nos, quia flamma
veniebat versus medium pontis ubi erant.  Et ut ostendat ardentem
affectionem suam, dicit: |vedi che me piego ver lei~, idest,
inclino me versus illam flammam, |del disio~, idest, ex vehementi
desiderio, quasi dicat: magis vado versus flammam cum animo, quam
flamma ignis ita velox veniat versus me.  Nec mireris si autor
ostendit tantam aviditatem audiendi istos, quia jam audisti
quales homines fuerint; et hoc dico: |s'ei posson parlar dentro
da quelle faville~, idest, intra illas duas fiammas lucentes. 
Hoc pro tanto dicit, quia non bene apparebat quomodo vel unde
isti inclusi intra flammam possent emittere vocem ad extra.

	|70-75.~  Et subdit responsionem Virgilii qui approbat
petitionem eius, vel offert se locuturum illis pro eo; unde
dicit: |et elli a me~, idest, et ille Virgilius respondit mihi:
|la tua parola @ee degna di molta lode~, quasi dicat: tua petitio
est valde laudabilis, quia pulcrum est tali viro scire et
inquirere inclyta gesta tantorum heroum, |et io per@o l'accetto~,
quia volo, quod habeas quod tantum optas; sed oportet uti
cautela, quia facilius et felicius obtinebis mediante mea lingua
quod petis, quam si per te immediate peteres, ideo dicit: |ma fa
che la tua lingua si sostegna~, quasi dicat: habe patientiam,
tace et ausculta, |e lassa parlar a me ch'i'@o concetto ci@o che tu
vuoi~, et sic habebis quicquid vis petere et scire ab istis; et
reddit rationem dicens: |perch'ei serebber schivi forse del tuo
detto~, quasi dicat: quia forte indignarentur loqui tecum,
|perch@e fur greci.~  Sed hic merito quaeritur quare isti graeci
fuissent indignati loqui Danti, cum tamen Virgilius mantuanus ita
esset latinus et italicus, sicut Dantes florentinus?  Dicendum
breviter, quod licet Virgilius esset latinus, tamen optime novit
linguam graecam, et summopere conatus est imitari vestigia
graecorum, sicut clare ostendit Macrobius in libro Saturnalium,
et quia Virgilius multa scripsit de gestis graecorum et potissime
Ulyxis et Diomedis, ideo verisimiliter isti erant responsuri sibi
sine indignatione.

	|76-78.  Poi.~  Hic autor ponit orationem Virgilii ad
dictos spiritus, et primo continuans dicta dicendis, dicit:
|audivi il mio duca~, scilicet Virgilium, |parlar in questa
forma~, scilicet quae sequitur, |poi che la fiamma fu venuta
quivi~, idest, ad eum locum, |dove parve a lui loco e tempo~,
scilicet loquendi, scilicet quando vidit flammam appropinquatam
satis.

	|79-84.~  Et ecce formam loquendi, quia Virgilius
requirit eos et adiurat per merita sua in illos, dicens: |o voi
che siete dui dentro ad un foco~, quasi dicat: o spiritus
unanimes qui estis socii in eadem poena, |non vi movete~, idest,
state firmi, |s'io meritai~, si, pro quia, |di voi mentre ch'io
vissi~, scilicet, in vita temporali, donec anima fuit coniuncta
corpori; et repetit: |s'io meritai di voi assai o poco~, et
loquitur verecunde cum tamen multum meruerit: |quando scrissi gli
alti versi~, idest, carmina heroica in alto stylo tragico in
libro Eneidorum, |nel mondo~, scilicet, viventium, |ma l'un di
voi~, scilicet, Ulyxes, |dica dove gissi a morir per lui~, idest,
ad quem locum itum fuit ab ipso ad moriendum peregre.  Et sic
vide quod Virgilius simpliciter alloquitur Ulyxem, quia Diomedes
non peregrinatus fuit cum Ulyxe, imo venit in Italiam in regionem
Apuliae, licet Diomedes potuisset narrare peregrinationem Ulyxis. 
Et hic nota quod Virgilius loquitur tam fidenter istis quasi
imperans eis, quia isti erant sibi obligati; et ex hoc
familiarius loquitur cum talibus.  Virgilius enim secutus
Homerum, multa scripsit de istis, et dedit eis apud latinos
perpetuo famam et gloriam; et sic est verum quod autor devenerit
in cognitionem istorum mediante Virgilio.

        |85-87.  Lo maggior corno.~  Ista est quarta et ultima
pars generalis, in qua autor plene describit qualiter Ulyxes ad
petitionem Virgilii narrat pulcre peregrinationem et mortem suam. 
Et primo praeparat flammam Ulyxis ad loquendum, dicens: |lo
maggior corno~, idest, puncta, |de la fiamma antica~, scilicet
Ulyxis, qui erat maior Diomede non corpore, sed mente, sed
tempore, sed fama, sed prudentia et eloquentia, licet essent
semper simul ad omnia magna gerenda, |cominci@o a crollarsi
mormorando~, quia lingua latens, interius primo movebatur sed non
videbatur, et faciebat unum confusum sonum a simili, |pur come
quella~, scilicet flamma, |cui vento affatica~: sicut enim
videmus de facto, flamma ignis quae agitatur a vento facit unum
confusum sonum, ita flamma ista, quae nunc quatiebatur a spiritu
vocis conceptae interius: sicut a vento; ideo similitudo est
pulcra et propria.

	|88-99.~  Ideo dicit: |indi~, idest, deinde illa flamma
|menando la cima~, idest, punctam acutam conformem punctae
linguae, |qu@a e l@a come fosse la lingua che parlasse, gitt@o voce
di fuor~, secundum formam subscriptam.  Et primo Ulyxes vult
ostendere ardorem animi sui quem habuit de videndo mundum vel
situs urbium et mores hominum; unde tangit causam suae
peregrinationis ostendens, quod ea quae solent naturaliter
retinere hominem vel reducere ad patriam, non potuerunt ipsum
revocare domum.  Ordina sic literam: |e disse~: scilicet ille
Ulyxes: |n@e dolcezza di figlio~, scilicet Telemachi, nam amor
filiorum est dulcissimus, |n@e la pi$eta del vecchio padre~, qui
vocatus est Laertes, |n@e 'l debito amore~, idest amor honestus
coniugalis, |lo qual dovea far lieta Penelope~, quia debebam
reverti ad eam, quia fuit pulcerrima, pudicissima et mei
amantissima, sicut scribit Homerus, Virgilius et multi, quamvis
fuerit multum infestata a multis et magnis procis; omnia ista,
|non vincer potero dentro a me l'ardore~, idest, ardentem
appetitum animi, |ch'io ebbi a divenire esperto del mondo~, ut
statim dicet, |e de' vitii umani e del valore~, idest, vitiorum
et virtutum hominum.  Et hic nota quod Ulyxes vult dicere uno
verbo: fui tam alti cordis, quod vici omnia illa quae solent
vincere et retinere domi hominem.  Et sumit argumentum ab aetate
in patre et filio, et a sexu in uxore; nam pater erat senex et
filius puer, et uxor foemina, ideo non erant potentes ad
obviandum volentibus inferre violentiam.  Et primo tetigit amorem
filialem fortissimum omnium, quia per filium homo conservatur in
esse; secundo, amorem paternum, quia a patre homo recipit esse;
tertio, amorem uxorium, quia uxor est socia ad generationem
filiorum et ad comitationem laborum.  Et dicit: hoc dico fuit,
|quando mi diparti' da Circe.~  Ad huius literae intelligentiam
debes scire, quod, sicut scribit Homerus in Odyssea multum
diffuse, Ulyxes peregrinans per mundum pervenit in Italiam ad
quamdam insulam, in qua erat famosissima et formosissima maga
incantatrix, quae suis veneficiis et poculis magice transformabat
homines in diversa monstra faerarum; unde et socii Ulyxis
praevenientes dominum suum fuerunt mu tati ab ea in diversas
formas animalium.  Sed prudens Ulyxes postea superveniens non est
mutatus in aliquo, imo impetravit ab ea reformationem sociorum;
et stetit cum Circe ad tempus, et genuit ex ea filium nomine
Telegonum, qui postea interfecit ipsum per errorem, ut dicetur in
fine capituli.  De ista Circe et eius maleficiis dicetur
Purgatorii capitulo XIV.  Et ideo dicit Ulyxes, |quando mi
diparti' da Circe~; et adverte quod Ulyxes non coepit narrare a
principio suae peregrinationis; prius enim steterat cum alia
magna maga in Graecia pluribus annis, quae vocata est Calypso. 
Et dicit: |che sottrasse me~, scilicet a peregrinatione mea, |pi@u
d'un anno~, et tangit locum habitationis Circes per alium locum
vicinum magis notum cum dicit: |l@a presso a Gaietta.~  Unde nota,
quod Circaeus est mons Italiae propinquus Caiettae, in cuius
summitate dicitur olim fuisse nobile castellum, et erat illa
terra insula non divisa mari, sed paludibus, et vocata est primo
Eta; tandem Linus defluens ex montibus albanis, repletis
paludibus, fecit montem continuum terrae.  Nota etiam quod
Caietta est pulcra civitas in Apulia sic denominata a Caietta
nutrice Eneae ibi mortua et sepulta, sicut scribit Virgilius,
Plinius et alii multi.  Et ideo dicit Ulyxes: |prima che Enea la
nomasse s@i~, quia ista terra nondum erat ibi ante eventum Eneae,
sed aedificata ab eo sic denominata fuit a muliere praedicta. 
Eneas enim erravit, secundum fictionem Virgilii, septem annis. 
Ulyxes vero, secundum Homerum, decem annis.

	|100-102.  Ma.~  Hic Virgilius specificat peregrinationem
suam, et dicit: vere nulla vincula potuerunt me coercere, |ma
misi me per l'alto mare aperto~, ut essem expeditior, |sol con un
legno~, idest, solum cum una navi, non cum magna classe, |e con
quella compagna picciola~, sed electa et fida, |da la qual non
fui deserto~, idest, numquam fui derelictus usque ad mortem;

	|103-105.~  et manifestat iter suum per litora maris.  Ad
quod est notandum, quod tota aqua maris Mediterranei quod currit
per terram intrat ipsam terram inter Hispaniam et Africam, et
multa spatia terrarum percurrit faciens diversa brachia, ut
plenius dicetur Paradisi capitulo VIIII.  Dicit ergo: |l'un lito
e l'altro vidi fin la Spagna~, ex qua parte est Italia, Gallia et
in extremo Hispania, |fin nel Marocco~, quia ex alia parte
opposita est Africa, in cuius fine est Mauritania sive Maroccus,
|e l'isola di Sardi~, quasi dicat: vidi Sardiniam quae est inter
utrumque litus, et Siciliam quae est divisa ab Italia angusto
mari.  Ibi enim fuit Ulyxes in magno periculo in pharo
messanensi, et perdidit navim suam, ut scribit Homerus in
Odyssea, et alias multas insulas vidit, unde dicit: |e l'altre~,
idest, et vidi alias insulas, |che quel mare bagna intorno.~

	|106-109.  Io.~  Hic Ulyxes accedit ad narrandum mortem
suam, et ostendit quomodo pervenerant ad finem occidentis.  Unde
dicit: |io e i compagni eravam vecchi e tardi~, steterant enim
per viginti annos, decem in bello troiano et decem in
peregrinatione, |quando venimmo a quella foce stretta~, idest, in
confino Hispaniae et Africae, ubi est angustum ostium maris, per
quod intrat tota aqua, ut dictum est: ibi enim est mons Abila in
Mauritania, celsitudine levatus in sydera, oppositus monti Calpe,
qui est in Hispania, quos ambos quidam dixerunt esse columnas
Herculis, sicut Pomponius Mella.  Ideo dicit: |dove Ercule sign@o
li soi riguardi~, idest, posuit suas columnas in signum, |acci@o
che l'uom non si metta pi@u oltre~, idest, non praesumat ulterius
navigare; et quia Ulyxes voluit esse animosior Hercule transiens
terminos eius, bene poenituit eum.  Et nota quod Hercules etiam
dicitur posuisse columnas in ultimis litoribus orientis, quae
propter distantiam loci ignorantur, ubi istae propter vicinitatem
loci sunt nobis notissimae.  De istis columnis dicetur alibi
Paradisi capitulo XXVII.

	|110-111.~  Et subdit: |da la man destra mi lasciai
Sibilia~, scilicet, ex nostra parte Europae in Hispania.  Sibilia
enim est maxima civitas in Hispania, de qua alibi dictum est et
dicetur, quae distat a mari forte per quinquaginta milliaria, |da
l'altra~, scilicet, a sinistra ex parte Africae, |gi@a m'avea
lasciato Setta.~  Est enim Setta civitas Barbariae in alio litore
opposito; sed nota hic quod homo veniens ab Oceano occidentali in
nostrum mare Mediterraneum habet Sibiliam a sinistris et Settam a
dextris; sed Ulyxes ibat ab isto mari in Oceanum, ideo habebat e
converso.

	|112-120.  O frati.~  Hic Ulyxes interserit narrationem
sive persuasionem quam fecit sociis intraturus mare Oceanum ex
mari Leonis.  Et primo captat benevolentiam vocans eos humaniter
fratres, unde dicit: |o frati~, et a fortitudine cum dicit: |che
siete giunti a l'occidente~, quasi dicat: qui patienter et
perseveranter venistis ad finem occidentis, |per cento milia
perigli~, idest, per infinita pericula.  Deinde tangit suam
petitionem, quam fecit sociis; et considera bene literam quae est
valde intricata, et a multis male ordinata.  Construe ergo sic:
|non vogliate negar la esperienza a questa tanto picciola
vigilia~, idest, isti modicae vitae brevi, |ch'@ee del rimanente~,
idest, quod restat de residuo, |de' vostri sensi~, idest, vestrae
vitae, quasi dicat: si hucusque expendistis per tot annos vitam
in bellis et laboribus maximis pro honore, laude et gloria, non
velitis recusare parvulum laborem, per quem consequimini praemium
vestrae quietis cito.  Ita dicebat Eneas sociis suis cum esset in
magna tempestate: ^O passi graviora, dabit Deus his quoque
finem.~  Et sic vide quod captatio benevolentiae non solum fit
per exordium, sed etiam per caeteras partes orationis.  Est enim
velut sanguis diffusus per omnia membra vivificans totum corpus
orationis.  Et dicit: |diretro al sol, del mondo senza gente~,
idest, ad aliud hemisperium inferius, ad quod sol accedit quando
recedit a nobis; vel secundum alium textum, |diretro al suol~,
idest, ad solum, ubi de rei veritate nulla gens habitat, ut
dicetur primo capitulo Purgatorii.  Deinde facit confirmationem,
dicens: |considerate la nostra semenza~, idest, nobilitatem
excelsae naturae humanae, quia: |non foste fatti come bruti a
viver~, idest, non solum ut viveretis simpliciter, sicut bruta,
sed ut faceretis aliquid praeclarum in vita cum ratione vobis
data, per quod viveritis etiam post mortem gloriose.  Unde dicit:
|ma per seguir virtute e conoscenza~, quae facit viam ad
felicitatem.

	|121-123.~  Et concludit effectum mirabile istius
pulcerrimae persuasionis, dicens: |fec'io~, scilicet ego Ulyxes,
|li miei compagni s@i acuti al camino~, idest, tam accensos et
promptos ad arduum iter, quod numquam alius fecerat, |con questa
orazion picciola~, quae brevis verbis est magna sententia, |ch'a
pena li avrei ritenuti poscia~, idest, vix retraxissem eos ab
isto proposito; sed certe credo quod optime fecisset oppositum. 
Nam debes notare quod Ulyxes fuit eloquentissimus, sicut
saepissime patet apud Homerum per totam Odysseam, et apud Ovidium
XIII majoris, ubi diserte describit contentionem armorum Achillis
inter Aiacem et Ulyxem, ubi Ulyxes astutissimus cum eloquentia
sua vicit causam fortissimi Aiacis, ita quod arma fuerunt
adjudicata sibi.  Ergo bene autor hic fingit efficaciam
eloquentiae Ulyxis, qui breviori sermone persuasit sociis quibus
dissuadebat metus futurorum periculorum, quae considerabant cum
tolerantia praeteritorum malorum.

	|124-126.  E volta.~  Hic Virgilius ostendit quomodo
sociis sic incitatis ipse intraverit Oceanum, et coeperit
navigare versus alium polum.  Unde dicit: |e facemmo ali de'remi
al folle volo~, idest, temerariae navigationi, quia male cessit
nobis; et est pulcerrima metaphora, quia navis est avis lignea,
quae volat cum remis et velis tamquam avis; et vult dicere
breviter: et dedimus de remis in aquam, |volta nostra poppa~,
quia scilicet vertimus proram versus meridiem, et puppim versus
septemtrionem, |nel matino~, idest in hora matutinali, scilicet
de mane tempestive.  Unde dicit: |sempre acquistando da lato
mancino~, idest, semper eundo a sinistris versus Austrum.

	|127-129.~  Et subdit quod jam tantum iverant quod
videbant alium polum.  Ad cuius rei intelligentiam est dignum
considerare quod duo sunt poli sive puncti, super quibus volvitur
continuo coelum; quorum unus appellatur Arcticus, idest,
septemtrionalis in quo sunt stellae perpetuae apparitionis, nam
est elevatus supra nos: alius vocatur Antarcticus, idest,
contrarius Arctico, scilicet meridionalis, in quo sunt stellae
perpetuae occultationis, quia est tantum bassus, quantum noster
est altus; unde non habemus speram rectam sed obliquam.  Modo
dicit Ulyxes, et tantum jam navigaverant et declinaverant ad
meridiem, quod apparebant eis stellae alterius poli.  Dicit ergo:
|la notte~, idest, pars opposita nobis, |vedea gi@a tutte le
stelle~, non quia nox videat, sed ipsi videbant in nocte illa,
|de l'altro polo~, scilicet, meridionalis, et videbant |el
nostro~, scilicet, septemtrionalem, ad quem navigant omnes de
nostra terra habitabili, |tanto basso che non sorgea fuor del
marin solo~, idest, extra superficiem maris, sicut aequor
aliquando dicitur planities terrae; et sic vide quod ex nulla
parte videtur uterque polus, quia si unus apparet in continenti,
alter absconditur, licet aliqui dicant se vidisse utrumque polum,
quod non meretur fidem.

	|130-135.  Cinque.~  Hic Ulyxes narrat quomodo primo
viderint terram post longam navigationem, et vult breviter
dicere, quod cum navigassent quinque mensibus viderunt a longe
unum montem altum, obscurum.  Et ad intelligentiam huius literae
debes notare quod luna quae recipit lumen a sole, semper est
media illuminata, quia luna est corpus solidum, ita quod lux non
penetrat; modo cum luna est coniuncta soli, sol illuminat ipsam a
parte superiori versus coelum, vel obscurum est versus terram;
quando vero luna recedit a coniunctione, sol incipit illuminare
eam lateraliter, et illud latus videmus crescere de die in diem,
donec est opposita soli, et tunc videmus totum rotundum, quod
respicit versus terram; et sic vide quomodo in quinque mensibus
quinquies ostenditur et quinquies occultatur.  Dicit ergo: |il
lume era racceso cinque volte~, scilicet a sole, |di sotto da la
luna, e casso tante~, idest et lumen erat privatum totidem
vicibus, |poi ch'entrati eravam nell'alto passo~, scilicet in
magnum et profundum Oceanum, |quando n'apparve una montagna bruna
per la distanza~, quasi dicat: quae propter longinquitatem
videbatur obscura, cum tamen non esset in se.  Et hic nota quod
hic erat mons Purgatorii et Paradisi terrestris, qui dicitur esse
sub aequinoctiali, qui pertingit usque ad globum lunarem; unde
dicit: |e parvemi alta tanto, quanto veduta non avea alcuna~,
quia nulla visio poterat attingere ad summum eius.

	|136-142.  Noi.~  Hic Ulyxes concludit modum suae mortis,
dicens: |noi ci allegrammo~, sicut est de more, quod terra primo
visa praestat laetitiam marinariis, qui diu navigaverunt; sed
ista laetitia conversa est cito in tristitiam, quia putavimus ire
ad portum salutis, et ivimus ad interitum mortis; unde dicit: |e
tosto torn@o in pianto~; et ecce quare, |ch@e~, idest, quia, |un
turbo~, idest, circumvolutio ventorum, |nacque da la nuova
terra~, scilicet, a montanea praedicta, quae de novo apparuerat
nobis, |e percosse il primo canto del legno~, scilicet proram
navis, |e il fee girar tre volte con tutte l'acque~, quia turbo
volvit aquam in gyrum, et per consequens navim, et fecit: |levar
la poppa in suso a la quarta~, scilicet vice, |e la prora ire in
gi@u~, idest, mergi sub aquam, |com'altrui piacque~, scilicet,
deo, fato vel fortunae, |infin che 'l mar fu richiuso sopra noi~;
ita quod omnes absorti fuimus ab aqua.  Est autem hic ultimo toto
animo advertendum, quod illud quod autor hic scribit de morte
Ulyxis non habet verum neque secundum historicam veritatem, neque
secundum poeticam fictionem Homeri vel alterius poetae.  Dixerunt
ergo aliqui et famosi quod Dantes non vidit Homerum et quod
expresse erravit; nam, ut tradit Dites graecus et Dares phrygius
in troiana historia, Ulyxes fuit interfectus a Telegono filio suo
naturali, quem, ut dictum est genuerat ex Circe.  Iste siquidem
Telegonus quaerens patrem Ulyxem, laboriosa inquisitione pervenit
ad unum castellum in quo Ulyxes stabat cum continua et magna
custodia, quia praesciverat quod erat interficiendus a filio. 
Cum ergo Telegonus ad portam affectuose quaereret de Ulyxe, unus
ex custodibus rigide respondens percussus fuit ab eo, et continuo
orto clamore, Ulyxes excitatus subito cucurrit quo fata trahebant
illum, et irruit cum furore in istum quem audiverat tam
temerarium.  Telegonus vero, heu nimium providus, praevenit
illum, et lethaliter vulneravit; ex quo vulnere postea mortuus
est Ulyxes.  Verumtamen quicquid dicatur, nulla persuasione
possum adduci ad credendum, quod autor ignoraverit illud quod
sciunt etiam pueri et ignari; ideo dico, quod hoc potius autor de
industria finxit, et licuit sibi fingere de novo, sicut aliis
poetis propter aliquod propositum ostendendum.  Videtur enim ex
fictione ista velle concludere quod vir magnanimus, animosus,
qualis fuit Ulyxes, non parcit vitae, periculo vel labori, ut
possit habere experientiam rerum, et potius eligit vivere
gloriose per paucum tempus quam diu ignominiose.  Et ista
conclusio valde bene potest elici ex verbis Ulyxis, ubi dixit
supra, quod postposuit omnia cara sicut filium quem tunc habebat
unicum, uxorem, patriam, parentes, sicut fecit Marcus Regulus
clarissimus dux romanus.


