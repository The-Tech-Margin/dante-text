	|SUMMARIUM.~  CANTUS VIGESIMUS, ^in quo tractat de
quarta bulgia et de~ ^spiritibus entibus ibi, qui fuerunt divini
et magones sub titulo~ ^illius qui construxit Mantuam, ubi natus
fuit Virgilius, ac etiam~ ^magistri Michaelis Scocti, et aliorum
multorum.~

	|PROEMIO~  ^Di Nova pena mi conven far versi.~  Postquam
in superiori capitulo proxime praecedenti autor noster tractavit
et determinavit de materia simoniacorum, qui puniuntur in tertia
bulgia, nunc consequenter in praesenti capitulo XX agit et
tractat de poena divinatorum, qui puniuntur in quarta bulgia; et
istud capitulum potest breviter dividi in quatuor partes
generales.  In prima quarum autor describit poenam divinatorum in
generali.  In secunda describit quosdam divinatores antiquos
famosos in diversis speciebus divinationis, ibi: ^Driccia la
testa.~  In tertia facit unam digressionem, in qua describit
Mantuam patriam Virgilii, ibi: ^Poscia che 'l padre.~  In quarta
et ultima autor revertitur ad primam materiam, et nominat aliquos 
alios divinatores tam antiquos quam modernos, ibi: ^Ma dimmi.~

	|1-3.~  Ad primam dico quod autor describit poenam
divinatorum in generali, et primo volens magnificare istam
materiam proponit nobis ipsius difficultatem, dicens: |el mi
conven far versi~, scilicet rithimicos, |di nova pena~, idest
extranea et diversa multum ab aliis, et etiam quia noviter
adinventa a me, et numquam ficta per Virgilium, neque somniata
per Homerum, |e dar materia al ventesimo canto~, idest XX
capitulo, quia omnia capitula appellantur cantus, ut dictum est
in primo capitulo, |ch'@ee de' sommersi~, idest quae cantio est de
damnatis in inferno, qui omnes sunt submersi damnabiliter infra
terram, ad differentiam punitorum in purgatorio, qui sunt supra
terram; aliqui tamen textus habent: ^ch'io disommersi~, idest
^disaffondai~, idest traxi eos in lucem, ubi primo nihil erat
dictum de eis; sed prima litera est clarior.  Alii etiam aliter
exponunt istam literam, sed ista videtur mihi sententia vera et
propria de mente autoris; et si obiicis quomodo damnati in
inferno sunt omnes submersi, cum aliqui sint volantes per aerem,
sicut luxuriosi etc., dico breviter quod omnes damnati in inferno
merito dicuntur submersi, quia omnes sub terra positi, licet
diversimode; sicut unus carcer terrenus subterraneus continet
multos damnatos in diversis mansionibus, quia aliqui stant in
terra, aliqui in primo solario, aliqui in secundo, et ita de
multis.

	|4-5.  Io era.~  Hic autor describit poenam istorum
damnatorum in communi.  Ad cuius intelligentiam est subtilissime
speculandum, quod autor dat istis congruentissimam et aequissimam
poenam.  Fingit enim quod vadunt lente per fundum vallis, et
habent facies retroversas respicientes sibi a tergo et
lacrymantes.  Ad propositum, isti divinatores incedunt lente in
omnibus agendis, quia procedunt cum deliberatione vana, facientes
omnia ad motum coeli vel volatum avis, et ita de aliis secundum
diversas species divinatorum; nam nihil faciunt, nec permittunt
fieri nisi sub certo puncto, et sic stant semper suspensi, et
suspensos tenent animos aliorum, et istud est semper vivere in
anxietate; dicit unus: si iveris in bellum tali hora, victoriam
reportabis; si in forum, damnum, et ita de infinitis
observantiis.  Habent facies transversas, quia volunt videre a
longe, et prospicere futura, quorum eventus est incertus; sed
justo judicio Dei, qui solus novit quae futura sunt, vident sibi
retro, quia communiter videmus, quod isti divinatores in factis
propriis semper sunt caeci et infortunati, et semper vadunt retro
et retrograde; unde sunt similes simiae, quae quanto magis
procedit ulterius magis ostendit culum; et plorant, scilicet
eorum damna et infortunia, quia saepe veniunt ad magnam miseriam. 
Unde non est diu quod vidi famosum astrologum in tanta
extremitate, quod non audebat apparere, et erat in casu
desperationis.  Nunc ad literam: autor primo tangit dispositionem
suam ad speculationem praesentis materiae, dicens: |Io era gi@a
tutto quanto disposto~, cum oculo intellectuali, |a riguardar ne
lo fondo scoperto.~  Hoc pro tanto dicit, quia simoniaci in
tertia bulgia sunt cooperti sub terra, et adulatores in secunda
bulgia sunt cooperti sub stercore; sed divinatores ibant
apparenter per fundum ipsius vallis.

	|6-9.~  Et dicit: |che se bagnava d'angoscioso pianto~,
scilicet lacrymis illorum plorantium angustiose; et tangit
propositam poenam dicens: |e vidi gente venir tacendo~, quia
semper sunt abstracti, |e lagrimando~, quia semper sunt
infortunati; et specificat modum procedendi istorum per
comparationem claram, dicens: |al passo~, idest ad similitudinem
illius passus plani, |che fanno le letane in questo mondo~, idest
illi qui vadunt in processione.  Et est comparatio propria; qui
enim vadunt in letaniis ambulant lente, tacite, sicut isti
incedebant nunc, et aliquae vetulae lacrymantur ex compassione
cordis vel devotione, habentes memoriam peccatorum suorum, sicut
isti vagi nunc agunt poenitentiam, quamvis inutilem, de erroribus
magnis eorum.

	|10-15.~  Et tangit formam poenae, dicens: |e ciascun
apparve esser travolto mirabilmente~, quia videbantur monstruosi
mutata forma faciei contra naturam, |tra 'l mento e 'l principio
del casso~, idest in collo quod est inter mentum et principium
corporis, ita quod habebant gulam a parte post, |come 'l viso mi
scese pi@u basso in loro~, idest, dum profundius specularer poenam
istorum; et ecce quomodo, |che 'l volto era tornato da le reni~,
ubi primo habebant cervicem, |e li convenia venir indietro~, ut
viderent viam, quia habebant oculos a tergo; ideo dicit: |perch@e
'l veder dinanci era lor tolto.~

	|16-18.  Forse.~  Hic autor explicat modum istius poenae,
et vult breviter dicere, quod non reperit comparationem condignam
ad manifestandam istam transmutationem, quia nulla est passio
paralytica tam potens, quae possit ita mutare ordinem membrorum. 
Unde dicit: |alcun forse si travolse cos@i del tutto~, sicut
quilibet istorum erat totaliter mutatus in facie, |gi@a per forza
di parlasia~; paralysis enim est passio nervorum, quae aliquando
ita distorquet, dislocat et deordinat collum hominis, quod homo
respicit sibi transversaliter sicut a latere super spatulam,
sicut vidi in una vetula; sed numquam facit quod homo in totum
respiciat post tergum, sicut nunc faciebant isti infelices; unde
dicit: |ma io nol vidi~, scilicet ad aliquem talem, |n@e credo che
sia.~  Et nota quod autor verum dicit, quia transformatio
animarum vitiosa est multo peior, quam transformatio corporum
accidentalis.  Nota etiam quod comparatio paralytici est
propriissima: sicut enim paralyticus totus tremit, et numquam
tenet membra firma, ita recte divinator semper nutat et vacillat,
quia stat semper cum timore et suspicione considerans puncta,
momenta, minuta; imo, quod est peius, pennas avium, imo puncta
facta in terra; imo, quod est ridiculosius, aliquando sternuta,
imo quod est peius stat in tremore quod non inveniatur dixisse
mendacium, ex quo recipiat damnum vel dedecus; ergo bene
maledicta talis vita.

	|19-24.  Se Dio.~  Hic autor apostrophat ad lectorem
adiurans eum ut consideret qualitatem istius poenae, pro qua ipse
non poterat lacrymas continere.  Et ad intellectum huius subtilis
fictionis, quae a multis est male intellecta, volo notes, quod
autor prudenter et caute innuit quod saepe viri excellentissimi
sic delirant in arte divinationis, et praesens negotium tangebat
autorem ipsum, qui aliquantulum delectatus est in astrologia, et
voluit praedicere aliqua futura, sicut patet in libro isto.  Ideo
bene fingit se nunc ita plorare compatiens aliis et sibi de
errore suo.  Dicit ergo: |O lettor, or pensa per te stesso,
com'io potea tener lo viso asciutto~, scilicet ne irrigarem ipsum
lacrymis, |quando vidi s@i torta~, idest transvolutam, |la nostra
imagine~, idest figuram humanam, |da presso~, quando erant sub
oculis meis, |che 'l pianto degli occhi~, idest lacrymae, quae
solebant balneare pectus, |bagnava le natiche per lo fesso~, quia
lacrymae discurrentes per concavitatem renum transibant per
canale natium; et bene vident isti post culum, quia volentes
praevidere futura saepe non vident quae habent ante oculos.  Unde
nota quod istis divinatoribus potest recte dici illud, quod olim
dixit vetula Thaleti philosopho primo et astrologo.  Cum enim
Thales pervenisset ad montem quem volebat ascendere ad
speculationem siderum, et petisset ab una vetula de vicinia ut
duceret ipsum in viam, et illa de sero duceret ipsum, ille a casu
cecidit in fossum, et dolens et clamans petebat auxilium a
vetula; at illa ridens dixit: Ah miser, infelix! quomodo videbis
vias siderum coeli, cum non videas terram, quam sub pedibus
habes?  Et dicit autor: |se Dio ti lasci prender frutto di tua
lezione.~  Et hic nota, quod fructus huius lectionis est, quod
lector discat expensis istorum, non inquirere vane futura, et
dicere multa mendacia cum perditione animae et irrisione sui. 
Unde bene Petrus de Abano paduanus, vir singularis excellentiae,
veniens ad mortem, dixit amicis, magistris, et scholaribus et
medicis circumstantibus, quod dederat operam praecipuam diebus
suis tribus scientiis nobilibus; quarum una fecerat eum subtilem,
et haec erat philosophia; secunda fecerat eum divitem, scilicet
medicina; tertia vero mendacem, scilicet astrologia.  Dicam ergo
una cum Averro,e: astrologia nostri temporis nulla est.  Sed
statim dicit astrologus: Averro,es non scivit astrologiam; sed
astra non mentiuntur.  Cui ego respondebo: des mihi illum qui
bene sciverit, et videamus quae vera dixerit, quia numquam diebus
vitae meae aliquem vidi, cum tamen habuerim notitiam et
familiaritatem multorum.  Certe fateor, quod astra non
mentiuntur, sed astrologi bene mentiuntur de astris.

	|25-27.~  Et specificat compassionem magnam, quam habebat
ad istos, et reprehensionem Virgilii ad se.  Dicit ergo: vere,
lector, non poteram tenere oculos siccos, imo: |certo i' piangea,
poggiato ad un de' rocchi~, idest adhaerens uni saxo, |del duro
scoglio~, idest illius pontis; |s@i che la mia scorta~, scilicet,
Virgilius, |mi disse: Ancor se' tu degli altri sciocchi~? idest
etiam tu es de numero aliorum fatuorum, qui iniuste compatiuntur
istis?  Et nota, quod Virgilius secure poterat arguere Dantem de
isto errore, quia multo plus ipse fuit deditus huic vanitati
divinationis, sicut patet clare maxime libro Georgicorum; ideo
nunc cognoscebat se saepe fuisse mentitum.

	|28-30.~  Et probat, quod non sit compatiendum talibus,
subdens sententiam notabilem, cum dicit: |Qui vive la piet@a,
quand'@e ben morta~, quasi dicat, scis tu, quae pietas debet
haberi istis? nullo modo dolere de poena eorum; sicut a simili,
loquendo catholice, non esset pium, sed impium deplorare animam
Neronis vel Judae.  Ergo vera pietas est non habere hic pietatem,
sed crudelitatem contra tam crudeles, quorum alter prodidit
naturam, alter vero Dominum ipsius naturae.  Ita in proposito:
Non debes habere compassionem erga istos, qui ultra facultatem
naturae humanae in tanta caligine rerum positi voluerunt
ascendere coelum viventes, et usurpare sibi divinum officium,
inquirendo futura, illi soli cognita.  Et vere in uno maxime non
merentur compassionem, quia sunt obstinatissimi hominum in
proposito suo, sicut ego vidi in multis; nam quanto plus
mentiuntur, tanto plus dicunt se dicere verum.  Sicut ego novi
unum, qui delusus et confusus per suam astrologiam, imo potius
diabologiam, dum increparetur familiariter ab amico, adhuc
pertinacissime contradicebat, commendans continuo dulcedinem
huius artis, quae etsi vera est, non tamen scita.  Ideo bene
dicit Virgilius: |Chi @e pi@u scelerato che colui che porta
compassion al giudicio divino~? quasi dicat: nullus est crudelior
eo, qui miseretur damnatis divina justitia.  Verumtamen,
declarata ista litera satis forti, remanet una dubitatio, quia tu
obiicies: quare autor dicit hoc speciale de divinatoribus, quod
non dicit de aliquibus aliis peccatoribus? quia vidisti, quod
alibi supra finxit se compati quibusdam violentis contra naturam,
et quibusdam desperatis et ita multis aliis.  Dicendum breviter,
quod autor loquitur de inferno morali; nam loquendo de inferno
essentiali non est compatiendum aliquibus damnatis, et tamen, ut
dictum est, autor saepe ostendit se compati multis ex quadam
naturali pietate; sed hic specialiter dicit de istis, quod non
sunt digni compassione.  Per hoc enim dat intelligi quod, quando
videmus tales infortunari, dicimus, dignum et justum est, quia
credebat scire quicquid Deus facit in coelo; imo vidi de facto
quod omnes rident et truffantur de eis, et dicunt: male scivit
divinare divinator noster, sicut statim dicetur de multis.

	|31-34.  Driccia la testa.~  Ista est secunda pars
generalis, in qua autor describit quosdam antiquos famosos
divinatores, et primo quemdam augurem nobilem graecum, qui dictus
est Amphiaraus.  Ad cuius cognitionem est breviter sciendum, quod
Amphiaraus fuit unus de septem regibus Graeciae qui iverunt olim
contra Thebas, et fuit rex et sacerdos, sicut dicitur de
Melchisedech in sacra scriptura, qui fuit sacerdos Apollinis et
maximus augur, de quo mentionem facit Homerus XI Odisseae, qui
dabat puncta eundi, standi, bellandi omnibus, et magna scientia
praevidit infelicem finem illius belli; ideo dissuadebat graecis
ne irent, contra quem Capaneus multa dixit contumeliose, sicut
dictum fuit supra capitulo XIIII.  Amphiaraus ergo, sicut scribit
Statius in VII Thebaidos, profectus cum aliis in bellum, volens
sua vice acie pugnare, ascendit currum suum armatus et paratus,
sicut erat olim de more regum orientalium, sicut Darius rex
persarum contra Alexandrum magnum.  Et quia Amphiaraus erat
praescius suae mortis recommendans domum, et filium Apollini
ardebat amore belli, quia fiducia mortis certe ministrabat sibi
vires; ideo coepit pugnare magnanimiter.  Et ecce terribilem
casum: nam terra subito aperta est, facto ore profundo cum maximo
tremore; et continuo Amphiaraus cum toto curru, armis et equis
absortus est a terra, et descendens respiciebat coelum, et doluit
videns terram claudi supra se, sicque vivus sepultus est.  Sed
multi mirantur et petunt quid sibi vult ista fictio.  Dico
breviter quod ista fuit res vera, non ficta; nam terraemotus fuit
causa huius aperturae; sicut aliquando terra per terraemotum
deglutivit unam insulam vel aliam terram, imo aliquando accidit,
quod tempore sereno et mari tranquillo una navis intrat sub
aquam, et nunquam amplius apparet; et hoc accidit quia terra
aperta est in fundo maris, sicut dicit magnus Albertus.  Nunc ad
literam: Virgilius describens Amphiaraum a mirabili morte eius,
dicit Danti: |driccia la testa~, idest, erige oculos mentis, et
repetit istud verbum |driccia~, ut magis tangat eum, quasi dicat:
non fleas amplius, fatue, non fleas, sed dimitte ipsos flere, et
incede ad cognoscendum aliquos; et primo Amphiaraum praeferendum
caeteris, quia fuit magnus augur et rex et sacerdos; ideo dicit:
|e vidi~, illum, supple, |a cui la terra s'aperse~, in qua
pugnabat, |agli occhi de' teban~, idest ante oculos thebanorum,
quia bellum erat apud Thebas, |perch'ei~, scilicet thebani,
|gridavan tutti~, de muris civitatis eorum: |O Anfiarao dove
rui~; nam, sicut dicit Statius, irridebant mortem auguris ignari
et jactabant suum Thiresiam; tamen graeci praestiterunt sibi
tantam reverentiam, quod constituerunt sibi templum in loco
sepulturae suae, sicut scribit Valerius Maximus.  Thebani ergo
clamabant derisorie, sicut fit hodie quando aliquis ex
extrinsecis interficitur bombarda et vulneratur sagipta, quia
tunc intrinseci clamant: ^sala sala.~  Ergo bene: |perch@e lassi
la guerra~, nondum finitam?

	|35-36.~  Et dicit Virgilius: |e non rist@o di ruinare a
valle fin a Minos~, idest, usque ad infernum, cuius Minos est
judex, ut jam saepe dictum est et dicetur, |che ciascuno
afferra~, quia omnes condemnat ad poenam secundum exigentiam
culpae.

	|37-39.~  Et subdit formam et causam poenae Amphiarai,
dicens: |mira~, quia res mirabilis est, |ch'@a fatto petto de le
spalle~, quia scilicet pervertit usum videndi, quia videt a
tergo; ideo dicit: |e guarda di retro e fa ritroso calle~, idest
et incedit retrograde, et merito, |perch@e volle veder troppo
davante~; nam, ut dicunt vetulae vulgariter: ^Chi troppo
s'assottiglia dipo il culo se segna.~

	|40-45.  Vidi Tiresia.~  Hic autor describit secundum
augurem graecum, famosissimum omnium augurum, quem Homerus fingit
in XI Odisseae quod apparuit Ulyxi in inferno et multa praedixit
futura, de quo Statius facit magnam mentionem in Maiori, et
Seneca in Tragoediis, et alii multi.  Ideo bene autor facit
specialem mentionem et describit eum a transmutatione mirabili
quam habuit.  Ad cuius jucundae fictionis evidentiam est
sciendum, quod, sicut scribit Ovidius III Methamorphoseos,
Jupiter semel per jocum coepit contendere cum Junone, et dicere
quod maior erat luxuria in mulieribus quam in masculis; illa
negabat: post longam contentionem tamen commiserunt decisionem
huius litis Thiresiae sapienti, quia fuerat expertus forte
utriusque sexus, ideo debebat ferre sententiam, nec debebat esse
suspectus partibus; nam dum semel a casu transiret per viridem
sylvam vidit duos magnos serpentes simul coniunctos in actu
luxuriae, quos percussit cum virga sua, et statim ex viro factus
est foemina, et sic stetit septem annis.  Post septennium iterum
transiens per eamdem sylvam iterum vidit praedictos serpentes
iterum coniunctos carnaliter, quibus percussis cum eadem virga
reversus est in pristinam formam masculinam.  Igitur Thiresias
electus arbiter dedit sententiam pro Jove; ex quo Juno indignata
percussit Thiresiam et privavit luce oculorum, quia videbatur
sibi dedisse caecum judicium.  Jupiter autem non valens revocare
factum deae pro lumine corporali quod Juno abstulerat sibi dedit
lumen mentale, quia scilicet contulit sibi scientiam futurorum,
et tali honore relevavit poenam Thiresiae, qui factus
famosissimus augur dabat responsa vera, et primum vaticinium
dedit de Narcisso, de quo, si vis videre, recurre ad tertium
capitulum Paradisi.  Sub ista autem mirabili fictione continetur
res naturalis: unde sciendum est quod Jupiter in hoc loco est
elementum ignis; Juno vero elementum aeris: generatio autem
maxime ex calore procedit.  Quilibet autem vir naturaliter est
calidior muliere, quia vir naturaliter est sanguineus, mulier
vero flegmatica; et tamen foemina est multo luxuriosior quam vir;
quia vir habet in actu venereo tantum unam delectationem,
scilicet in emittendo sperma; foemina vero habet duplicem: unam
in recipiendo sperma virile, alteram in emittendo suum; praeterea
omnis materia quanto frigidior, tanto magis fervet cum
accenditur, et tardius extinguitur, ut patet in ferro et stipula. 
Matrix ergo foeminae, quae est frigida naturaliter, cum recipit
sperma viri calidum maxime delectatur.  Praeterea foemina habet
instrumentum semper paratum, vir vero non; et sic fuit vera
sententia Thiresiae.  Ad illud autem quod dicitur de serpentibus
coeuntibus est notandum, quod Thiresias figuraliter accipitur pro
tempore.  Tempus enim in hyeme quando terra frigore constricta
nulla producit semina, videtur quasi habere formam masculinam;
sed adveniente vere videns animalia coeuntia percutit ea virga,
idest fervore caloris, et sic convertitur in foeminam, quia terra
tunc incipit parere.  In autumno autem iterum percutit animalia
coeuntia cum virga, idest rigiditate frigoris, et sic revertitur
in pristinam formam masculinam.  Autumnus enim ita omnia stringit
ut herbae jam moriantur, succi arborum exsiccentur, folia cadant,
et sic tempus ad frigus hyemale declinans, in masculinam
revertitur sterilitatem.  Bene ergo Thiresias dat judicium, quia
multo plus humoris quam caloris requiritur in germinibus
multiplicandis.  Juno autem quae est dea aeris bene dicitur
obcaecare Thiresiam, quia, ut videmus continuo de facto, tempus
obcaecatur in hyeme nubibus, nebulis, nivibus, pluviis, ita quod
tempus recte videtur caecum.  Sed Jupiter qui est ipse calor dat
illi lumen futurum, quia non obstante frigiditate et obscuritate
hyemali, speramus fructus venturos naturaliter; ideo dicitur
dedisse Thiresiae scientiam futurorum: tamen quicquid fingatur de
Thiresia, ipse fuit maximus augur thebanus; nam, ut patet apud
Statium, ipse praedixit multa futura in vita sua suis thebanis,
et post mortem multa praedixit Ulyxi in inferno; quare merito
autor noster ponit ipsum post Amphiaraum, quia Thiresias claruit
Thebis tempore belli thebani, in quo bello fuit Amphiaraus, ut
jam dictum est, et haec breviter de Thiresia.  Ad literam ergo
redeundum est: dicit Virgilius Danti: |Vedi Tiresia che mut@o
sembiante~, idest apparentiam et figuram, |quando divenne femina
di maschio, cangiandosi le membra tutte quante.~  Hoc dicit quia
omnis qualitas aeris mutari videtur, ita quod tempus nunc dicitur
calidum, nunc frigidum, nunc humidum, nunc siccum, |e poi~, idest
deinde, |le convenne ribatter con la verga i dui serpenti
avvolti~, idest invicem ligatos, |prima che riavesse le penne
maschili~, idest membra masculina, sicut barbam et alia
discernentia sexum.

	|46-51.  Aronta.~  Hic autor describit alium augurem
latinum qui vocatus est Aruns.  Ad cuius intelligentiam est
sciendum quod, sicut scribit Lucanus in primo circa finem, Aruns
fuit maximus augur in Tuscia, qui suam artem vaticinandi exercuit
apud civitatem antiquam quae dicta est Luna.  Iste Aruns tempore
belli civilis vocatus est Romam ut exploraret eventum belli, qui
veniens purgavit urbem prodigiis, caerimonias et processiones
fecit: tandem fecit sacrificium de tauro Jovi optimo maximo, et
partem intestinorum deputavit Pompeio, partem vero Caesari; et
breviter per signa apparentia perpendit partem Caesaris
praevalituram, sed vaticinium obscurum fecit sub ambiguo verborum
involucro, sicut est de more divinatorum, et hoc facit secundum
artem Tagis, qui primus in Tuscia adinvenit artem divinandi,
sicut scribit Tullius in suo libro de Divinatione.  In Tuscia
namque olim multum viguerunt auguria, sacrificia, et omnia
spectantia ad religionem; unde antiqui romani a principio
mittebant in Tusciam pro informatione sacrorum, sicut scribit
Valerius circa principium.  Ad propositum ergo Virgilius nunc
describit Aruntem a patria, ab arte, dicens: |Aronta @ee quel che
li s'atterga al ventre~, idest qui cum tergo suo adhaeret ventri
ipsius Thiresiae, quia si vadunt retrograde oportet de
necessitate quod unus teneat tergum versus ventrem alterius
praecedentis, ita quod Thiresias tenet tergum versus ventrem
Amphiarai, et Aruns versus ventrem Thiresiae, et ita de omnibus,
ita quod unus videt tergum alteri, et sic incedunt successive,
quia caecus caecum ducit, et sic omnes in praecipitium cadunt, et
dicit: |ch'ebbe la spelunca per sua dimora~, quia ibi
speculabatur motus avium et ictus fulminum, |trai marmi bianchi~,
quia ibi cavatur marmor album, de quo Plinius: nuper in Lunensium
lapicidinis marmor album coepit esse in praetio, |nei monti di
Luni~, idest civitatis Lunae, quae est penitus deserta, licet
adhuc appareant aliqua vestigia civitatis, et portus, et vallis
macrae adhuc denominatur ab ista civitate Lunisana; et quia terra
ista antiqua est hodie penitus inhabitata, ideo denominat locum
ab habitatoribus qui sunt hodie ibi, dicens: |dove~, idest in quo
loco, |lo carrarese~, Cararia est una terra, sive contrata ibi,
|ronca~, idest colit, laborat; nam runcare est purgare segetes a
malis et noxiis herbis; et ponitur ibi large pro colere,
inhabitare; ideo dicit: |che di sotto alberga~, quia cararienses
habitant in plano sub montibus illis: et ostendit locum illum
fuisse habilem ad artem suam, dicens: |onde la veduta non gli era
tronca~, idest truncata et ablata, |a guardar le stelle e 'l
mare~, idest cursus stellarum et motus undarum, quasi dicat: non
habebat aliqua impedimenta obstantia sibi conspectui suo.

	|52-54.  E quella.~  Hic Virgilius nominat unam mulierem
divinatricem: ista fuit Manthos filia Thiresiae, de qua mentionem
facit Homerus XI Odisseae, et Statius in Maiori saepe, et
Virgilius IV Eneidorum diffuse.  Ideo autor ita plene et
artificialiter describit eam a sua transmutatione, dicens: |e
quella che ricopre le mammelle che tu non vedi~; hoc pro tanto
dicit, quia ista antequam transmutaretur solebat portare capillos
sparsos per tergum; nunc vero transmutatione facta habet capillos
sparsos per pectus, et sic tegit mamillas quae non videntur, |con
le trecce sciolte~: in hoc tangit actum mulierum incantatricium,
quae aliquando vadunt de nocte nudae cum crinibus sparsis, et
aperiunt fossas mortuorum, et praecipue puerorum, et accipiunt
quaedam apta ad eorum maleficia, qualem ego vidi unam semel,
sicut describit Lucanus de Herithoe, et dicit: |et ha di l@a~,
idest, ex parte pectoris et mamillarum, |ogne pelle pilosa~; hoc
dicit, quia Mantho solebat ante perversionem habere sub ventre
pellem pilosam in foemore et pudendis solummodo, nunc vero habet
dictam pellem, et etiam habet pellem capitis capillosam, quia
occipitium erat revolutum a pectore, ita quod a tergo non
ostendebat modo aliquam pellem pilosam, sed solum a parte
anteriori duplicem.

	|55-56.  Manto fu~, et est nomen conveniens, nam Manthis
graece, latine divinatio, |che cerc@o per terre molte~, sicut
statim dicetur in parte sequenti, |poscia se pose l@a dove nacqui
io~, scilicet in loco ubi nunc est Mantua, quae denominata est ab
ea, ut statim dicetur.

	|57.~  Et reddit Virgilius Dantem attentum ad sequentem
materiam, dicens: |onde un poco mi piace che m'ascolte~, quasi
dicat: volo quod non graveris, si aliquantulum videbor recedere a
proposito et modicum extravagari.  Et hic nota quod autor hoc
dicit ut ostendat, quod habeat honestam causam faciendi
singularem descriptionem patriae Virgilii, tum quia dux, dominus
et magister suus erat, tum quia Virgilius facit istam
descriptionem patriae suae.

	|58-60.  Poscia.~  Ista est tertia pars generalis, in qua
Virgilius facit digressionem, per quam facit descriptionem
civitatis Mantuae.  Et incipit modicum a longe, et narrat quod
ista diu discurrit per mundum post mortem patris Thiresiae,
civitate Thebarum deducta in captivitatem.  Ad quod est breviter
sciendum quod, sicut scribit Statius XII et ultimo Thebaidos,
finito bello damnabili apud Thebas, omnibus septem regibus
infeliciter mortuis in illo bello praeter solum regem Adrastum,
duobus fratribus Ethiocle et Polinice simul crudeliter
interfectis, quidam crudelis tyrannus thebanus nomine Creon
occupavit dominium Thebarum, qui inter alia crudelia mandavit ut
corpora peremptorum in proelio non traderentur sepulturae.  Ex
quo uxor Capanei, Tydei et aliorum ducum, stimulante amore
virorum mortuorum, accesserunt Athenas ad implorandum auxilium
incliti Thesei, et reperierunt quod ipse tunc revertebatur cum
triumpho a victoria Amazonum, ducens secum Hippolytem reginam,
quam devicerat et assumpserat in uxore.  Theseus ergo motus
precibus mulierum venit cum magno exercitu supra Thebas, contra
quem impotens superbus Creon exivit.  Theseus autem leo
magnanimus nolens expendere iram suam in plebeios discurrebat per
acies quaerens solum Creontem.  Creon autem furiosus et audax
morte propinqua clamare coepit contra Theseum: non habes nunc rem
cum puellis, non credas me habere manus virginis.  Theseus autem
ridens istum insanum vane furentem, illum cum hasta percussit in
pectore, et continuo mortuo Creonte obtinuit civitatem Thebarum. 
Ad propositum ergo: dicit Virgilius, quod Mantho, post servitutem
patriae suae, tandem pervenit in Italiam apud lacum mantuanum, a
quo postea denominata est Mantua patria Virgilii, ut pulcre
tangitur in litera.  Nunc ergo ad literam; dicit Virgilius Danti:
|Questa~, scilicet Manto, |g$io~, idest, ivit discurrendo, |gran
tempo per lo mondo~, ut haberet experientiam multorum, vel ut
quaereret sedem placentem sibi, |poscia che 'l padre suo~,
scilicet Thiresias filia digna tali patre, |usc$io di vita~,
idest, mortuus est, |e poscia che la citt@a di Bacco~, idest
civitas Thebarum quam denominat a Baccho, quia Bacchus fuit
thebanus natus ex Semele de sanguine Cadmi, qui primus reperit
usum vitis in regione sua; ideo propter illud beneficium habitus
est pro deo post mortem, et dictus est deus vini.  Hic etiam
Bacchus in vita totam Indiam debellavit, |venne serva~, primo
Creontis, deinde sub Theseo facta est tributaria Athenarum.

	|61-63.  Suso.~  Hic Virgilius volens ostendere, quomodo
Mantho post longum discursum venit in Italiam ad partes suas,
incipit a longe, et primo describit lacum Benacum, ex quo
nascitur Mincius fluvius, et lacus mantuanus, ut sic deveniat ad
locum proprium originis suae.  Unde nota, quod autor bene fingit,
quod Virgilius faciat istam descriptionem, tum quia fuit
mantuanus, tum quia facit mentionem de ista Mantho, et lacu
Benaco IX Eneidos.  Dicit ergo: |un laco c'ha nome Benaco~,
intelligas, olim; nunc enim vocatur lacus Gardae, et est
pulcherrimus lacus, |giace~, quia planus est, |suso~, scilicet in
mundo viventium, quia Virgilius in inferno positus sub terra
dicit ista verba autori, |in Italia bella~, quia nulla est
pulcrior regio in mundo, |a pi@e dell'Alpe che serra Alamagna~,
idest in confinio inter Alemaniam et Italiam, |sopra Tiralli~,
qui est unus comitatus in introitu Alemaniae, ubi regnant hodie
quidam comites theutonici, qui vocantur Turones.

	|64-69.  Per mille fonti.~  Hic describit lacum a
fontibus et confinibus, dicens: et ille lacus |si bagna
dell'acqua che stagna~, idest stat, non currit, |nel detto laco
per mille fonti e pi@u credo.~  Loquitur sub credulitate, ne
possit errare; sed certe credo, quod sint plures quam mille
quingenti; innumerabiles enim fontes intrant lacum istum; inter
alios est unus fluvius, qui vocatur Sarcha, qui tam impetuose
cadit in lacum, quod ex confractione aqua albescit, ita ut currus
farinae cadere videatur.  Per multitudinem ergo fontium notat
abundantiam aquarum.  Hic siquidem lacus habet in longitudine
triginta duo milliaria, in latitudine sexdecim et plus, et sex
ubi minus.  Et turbatur saepe ad modum maris; et est lucidus et
perspicuus ut crystallus: |tra Garda~, quod est castellum in ripa
dicti lacus versus Veronam.  Habet enim hic lacus ex utraque ripa
multa castella, et homines magnos et audaces, sicut scribitur in
libro de proprietatibus rerum, et habet magnam copiam olivarum,
|et Valcamonica~; est una vallis sive contrata in territorio
brixiensi, |et Pennino~; mons est qui dividit Italiam per medium,
et claudit ab ea parte qua non est insula, cum altis alpibus ex
parte Galliae et Alemaniae.  Unde jam dixit: ^A pi@e dell'Alpe,
che serra Alamagna.~  Et sic dicit idem hic: et subdit
convenientiam confinium, dicens, quod quasi circa medium istius
lacus concurrunt confinia trium dioecesium.  Unde dicit: |loco @ee
nel mezzo~, confinium episcopatuum, |l@a dove il Pastor Trentino~,
idest episcopus tridentinus, |e quel di Brescia~, scilicet
pastor, vel episcopus, |e 'l Veronese~, scilicet pastor, vel
episcopus, |por$ia segnar~, idest, signum crucis facere, |se
fesser quel camino~, idest, si transirent per illam partem.  Hoc
pro tanto dicit, quia de jure canonico episcopus non potest
signare extra jurisdictionem suam; modo quia hic terminantur tres
jurisdictiones, possunt signare tres episcopi praedicti.

	|70-72.  Siede Peschiera.~  Hic Virgilius describit in
speciali unum castellum, positum in fine istius lacus, ut sic
ordinate veniat ad ortum et principium Mincii fluminis mantuani. 
Ad quod est sciendum, quod in principio istius lacus est unum
castellum pulcerrimum, quod dicitur Ripa, dioecesis tridentinae:
in fine vero est castellum forte et pulcrum, quod dicitur
Pischeria, dioecesis veronensis; et in ipso lacu longe a
Pischeria, forte per sex milliaria, est una parva insula, quae
dicitur ^Sermione~, ubi vidi vestigia magna vetustissimorum
aedificiorum sub terra: in qua insula morantur solum piscatores,
nec ibi nascitur nisi oleum, in quo frigunt pisces, qui dicuntur
carpiones, qui sunt pisces boni et diu conservabiles.  Nunc ad
literam: dicit Virgilius, |Peschiera bello e forte arnese~,
idest, ornamentum, licet istud vocabulum videatur usurpatum,
tamen similitudinarie dici potest, quod sicut arnesium cedit ad
ornamentum domus, ita Pischeria ad ornamentum illius riperiae. 
Est enim Pischeria castellum satis novum, munitum multis turribus
et arcibus, quasi tutela totius contratae; ideo bene dicit: |da
fronteggiar bresciani e bergamaschi~: idest ad obviandum
brixiensibus et pergamensibus, |sede~, idest situata est ibi,
|ove la riva intorno pi@u discese~, idest in fine ubi aqua est
bassior, et incipit effluere et facere flumen Mincium.

	|73-75.  Ivi.~  Hic Virgilius describit Mincium fluvium
mantuanum dicens: |ci@o che non pu@o star in grembo a Benaco~,
idest quicquid aquarum non potest contineri intra ventrem lacus
propter superabuntantiam, |conven che caschi quivi~, idest cadat
hic apud Pischeriam, et faciat flumen, ideo dicit: |e fassi
fiume~, scilicet Mincius, |gi@u per verdi paschi~, idest deorsum
decurrens per virentia prata, ubi sunt optima pascua jumentorum,
unde sunt ibi equae, vaccae, in maxima quantitate;

	|76-78.~  et dat nomen fluvio, dicens: |l'acqua non se
chiama pi@u Benaco, ma Mincio~, et hoc per totum spatium per quod
currit, unde dicit: |fin a Governo~, quod est unum castellum
mantuanorum, ubi Mincius intrat Padum; ideo dicit: |dove cade in
Po~, tamquam in flumen maioris famae, |tosto che l'acqua mette
c@o~, idest caput, idest statim cum aqua incipit currere.

	|79-81.~  Postea Virgilius retrocedit ad describendum
lacum mantuanum; quia enim jam posuerat finem fluminis, nunc
revertitur ad lacum particularem quem iste fluvius facit, dicens:
|non molto ha corso~, scilicet Mincius, |ch'el trova una lama~,
idest planitiem sive lacunam, |nella qual se distende~, idest
expandit se, |e la impaluda~, idest facit ipsam paludem, ita quod
|impaluda~ est hic verbum, non nomen; et tangit incidenter unum
malum quod facit, dicens: |e suol~, scilicet illa lama, |esser di
state~, idest tempore magni caloris, |talor~, idest aliquando,
|grama~, idest tristis, quia scilicet modica aqua et infirma est
ibi; ex modica enim aqua corrumpitur palus; deinde aer.

	|82-87.  Quindi.~  Hic Virgilius revertitur ad
propositum, ostendens quomodo Manthos, de qua dicebatur supra,
elegit sibi locum habilem et aptum ad suas artes incantatorias,
unde dicit: |la vergine~, scilicet Manthos: sed contra Virgilius
dicit quod ipsa habuit virum de Tuscia et filios, quorum unus
fuit in subsidium Turni contra Eneam.  Dicit etiam Pomponius
Mella quod Mantho fuit mater Mopsi maximi auguris.  Dicendum
breviter, quod virgo dicitur quasi virago, quod idem est quod
virilis foemina et virilia agens; unde ipse Virgilius in
Bucolicis appellat Pasiphem virginem cum jam esset mater
Phaedrae, Adrianae et Androgei.  Posset etiam forte dici quod
Manthos erat virgo quando primo pervenit ad istum locum; sed
postquam traxit ibi moram, habuit virum et filios.  Unde Statius
in VI dicit, quod Mantho fuit sacerdos Apollinis; etiam quod
Apollo sagiptavit Lampum augurem, quia attentaverat Mantho, et
dicit: |cruda~, quia solitaria fugiens omne humanum consortium,
|passando quindi~, scilicet per planitiem istam, |vide terra~,
scilicet dictam lamam, |nel meggio del pantan senza coltura~,
idest sine cultu terrae, |e nuda d'abitanti~, idest et sine
habitatione, quasi dicat, omnino desertam, ergo: |ristette l@i~,
idest firmavit suam residentiam ibi, |co' suoi servi a far sue
arti~, scilicet divinandi, |per fuggir ogni consorzio umano~,
idest omnem societatem hominum sicut exigunt tales artes, |e
visse~, scilicet ibi, |e vi lasci@o suo corpo vano~, quasi dicat,
ibi vixit et ibi mortua est.  Appellat autem corpus vanum, quia
vacuum et privatum anima, ita quod organa corporalia nihil
operantur; vel dicit |vano~ quia exercuit semper artes magicas,
quae vere sunt vanae, quia potius faciunt quasdam illusiones quam
res veras, ut ipse Virgilius dicit.

	|88-93.~  Et concludit Virgilius propositum principale,
propter quod est facta tota ista descriptio, scilicet ut ostendat
fundationem Mantuae; et dicit, quod homines dispersim habitantes
in partibus, paulatim convenientes ad locum, fecerunt ibi
civitatem.  Dicit ergo: |li homini ch'erano sparti intorno~,
scilicet in partibus circumadiacentibus loco, |poi s'accolsero a
quel loco, ch'era forte per lo pantan ch'avea da tutte parti~;
ergo propter fortitudinem loci, vel propter fertilitatem, vel
propter utrumque, |fer la citt@a sopra quell'ossa morte~, illius
Manthos, |e l'apellar Mantua~, quae dicitur quasi tuens manes,
quia illa convocabat ibi umbras mortuorum; unde dicit: |per colei
che prima elesse il loco~, scilicet Mantho, vel dicitur Mantua
quasi manu se tuens, quia est fortissima civitatum Lumbardiae. 
Et dicit: |senza altra sorte.~  Hoc pro tanto dicit, quia
antiquitus in aedificatione urbium praecaptabatur aliquod
augurium, sicut patet de origine urbis apud Titum Livium, et de
fundatione Athenarum apud Varonem; imo, sicut dicit Valerius in
secundo, nihil apud maiores fiebat olim publice vel privatim nisi
prius habito augurio.  Et hoc facit ad praesens negotium, quia
augurium est species divinationis.

	|94-96.  Gi@a.~  Hic Virgilius, descripta origine urbis
suae, tangit illius florem, ne forte quis videns infirmiorem eius
statum hodie, ignoraret magnificentiam primam.  Mantua enim sicut
est pulcra civitas, ita fuit olim opulenta, populosa et plena
usque ad tempora comitum de Casalodi.  Ad quod sciendum est quod
Casalodi est castellum in territorio brixiensi, unde fuerunt
nobiles comites, olim dominatores civitatis mantuanae, quos
Pinamonte de Bonacosis, civis mantuanus, fallaciter et sagaciter
seduxit.  Erat siquidem Pinamonte magnus et audax, habens magnam
sequelam in populo.  Et cum Mantuae esset multa nobilitas odiosa
et infesta populo, Pinamonte persuasit comiti Alberto tunc
regenti, ut mitteret certos nobiles, praecipuos suspectos, extra
per castella ad certum tempus, et ipse interim placaret furiam
plebeiorum iratorum.  Quo facto cum magno tumultu et plausu
populi, ipse invasit dominium Mantuae; et continue crudeliter
exterminavit quasi omnes familias nobiles et famosas ferro, et
igne, domos evertens, viros mactans et relegans, inter quos
fuerunt comites de Casali Alto, illi de Ripa, illi de Arlotis,
illi de Ganfarris, illi de Zanecalis, illi de Cacciadraccis, illi
de Bobus, aliqui de Hipolythis, aliqui de Saviola, et alii
plurimi.  Dicit ergo bene: |le genti sue~, scilicet Mantuae, |fur
pi@u spesse dentro~; nam audio, quod fere quinquaginta familiae
fuerunt destructae per Pinamonte, |prima che la mattia~, idest
^materia maccia matana~: quia comes ille fuit ita simplex et
credulus, ut dictum est.  Aliqui tamen dicunt, quod debet dici,
^la natia~, idest natio; sed isti volunt honestare dictum, sed
debet dici, |la mattia recevesse inganno da Pinamonte~, qui fuit
astutissimus, et iste, et illi de domo sua diu regnaverunt.

	|97-99.~  Et ultimo Virgilius facta longa narratione
admonet autorem, ut defendat veritatem praescriptam de origine
Mantuae si aliquando perverteretur ab aliquo vel ex ignorantia,
vel malitia, sicut video de facto quasi in omnibus terris, sicut
dixi supra de Florentia capitulo XV, similiter de aliis.  Dicit
ergo: |per@o t'assenno~, idest moneo vel doceo te, |che nulla
menzogna~, idest nullum mendacium, |frodi la verit@a~, scilicet
jam dictam, |se tu odi mai originar la mia terra altrementi~,
quam dictum sit.

	|100-102.~  Et Dantes confirmans dictum Virgilii ponit
suam responsionem, dicens: |et io~, scilicet ego Dantes respondi,
|i toi argomenti~, idest tua ratiocinia vera, |mi son s@i certi e
prendon s@i mia fede~, quia totam fidem praebeo dictis tuis, |che
gli altri~, scilicet ratiocinia aliorum, |mi serian carboni
spenti~, idest dicta mortua et vana respectu tuorum.  Sed satis
dictum est de Mantua; nunc revertamur ad materiam propriam et
principalem divinatorum.

	|103-105.  Ma dimme.~  Ista est quarta pars generalis, in
qua nunc autor regreditur ad materiam primam divinatorum; et
nominat aliquos divinatores graecos et latinos, antiquos et
modernos, et primo ostendit se avidum ad audiendum aliquid de
aliis.  Dicit ergo: |ma dimme de la gente che procede~, idest
quae sequitur alios divinatores, de quibus dictum est supra, |se
tu ne vidi alcun digno di nota~, quasi dicat: velle dicere de
omnibus vel de pluribus esset inutile et impossibile, tot sunt;
ideo dicas tantum de quibusdam paucis notabilioribus, |che la
mente mia solamente rifede~, idest refert se, vel referit, |solo
a ci@o~, quasi dicat: speculatio mea pro nunc solum intendit ad
istam materiam divinatorum.

	|106-111.  Alor.~  Hic autor narrat quomodo Virgilius
requisitus ab eo ostenderit sibi quemdam augurem antiquum
graecum.  Ad cuius cognitionem est sciendum, quod iste est
Euripilus magnus et authenticus augur graecorum tempore quo
iverunt contra Troiam, et est argumentum quod fuerit celeberrimus
augur cuius scientia utebatur sapiens Graecia, quando tota
notabilitas et potentia graecorum coniurans contra Troiam
convenerat ad altissimum negotium exequendum.  Euripilus ergo
erat qui semper captabat auguria et dabat horas temporum et
petebat responsa deorum, sicut scribit Virgilius libro quarto
Eneidos, unde graeci omnia faciebant eius consilio; et cum omnes
reges graecorum essent congregati apud Aulidem insulam, iste fuit
qui primo dedit signum movendi.  Nunc ad literam: dicit autor:
ille Virgilius, |alor mi disse~, idest tunc respondit mihi
describens Euripilum ab habitu corporis et a scientia animi:
|quel che porge la barba da la gota in su le spalle brune~; unde
nota quod Euripilus ante perversionem habebat barbam, sicut et
alii homines, naturaliter dependentem a genis a quibus oritur per
pectus; nunc vero habet ipsam protensam et pendentem per renes. 
Item nota, quod Virgilius notanter dat isti barbam, quia de more
graecorum antiquissimo est nutrire barbam et crines; unde Homerus
saepe dicit: ^comosi achivi~, et usque in hodiernam diem, ut in
aliquibus vidi, portant barbam longam cum capillis sub capello,
|fue augure~, scilicet principalis, |quando Grecia fu vota di
maschi~, unde Homerus secundo Ilyados introducit Agamemnonem
concionantem ad suos qui dicit, quod si graeci essent divisi per
decimas, et singuli troiani disponerentur ad dandum potum
singulis decinis non sufficerent ad servitium.  Ideo dicit: |s@i
ch'a pena rimaser per le cune~, quia usque ad infantulos ducebant
ad exercitum, quia steterunt ibi per decennium; tamen autor
loquitur hyperbolice, |e diede il punto a tagliar la prima fune~,
idest ad solvendam classem, |in Aulide~, insula quam describit
Statius primo Achilleidos; et nominat incidenter alium famosum
augurem, quando dicit: |con Calcante.~  Ad cuius cognitionem est
notandum, quod iste Calcas erat socius Euripili, quamvis fuisset
primus augur troianorum; nam missus a rege Priamo ad templum
Apollinis pro responso futurorum, cognito quod Graecia finaliter
debebat esse victrix, volens consulere suae saluti, de legato
factus est transfuga et transivit ad graecos; et ideo Virgilius
dat ipsum in socium auguri maximo graecorum.  Nam Homerus primo
Ilyados dicit quod Calcas erat augur avium optimus, qui sciebat
omnia praesentia, praeterita et futura, qui dicebat vera graecis
per divinationem quam sibi dederat Apollo; de isto Calcante
dicetur adhuc capitulo XXX, ubi fit mentio de Sinone:

	|112-114.~  et specificat augurem principalem per
proprium nomen, dicens: |Euripilo ebbe nome~; et hoc confirmat
per scripturam suam dicens: |e l'alta mia tragedia~, quia est
stylus altus, et de rebus altis tractans, |el canta~, idest
poetice describit, |in alcun loco~, scilicet tertio Eneidos, et
dicit: |Ben lo sai tu che la sai tutta quanta~, quasi dicat: quis
scit hoc melius te, qui perfecte intelligis opus Virgilii ex omni
parte sui?

	|115-117.  Quel.~  Hic Virgilius nominat alium
divinatorem latinum modernum.  Hic fuit Michael Scottus, famosus
astrologus Federici II, de quo jam toties dictum est et dicetur;
cui imperatori ipse Michael fecit librum pulcrum valde, quem
vidi, in quo aperte curavit dare sibi notitiam multorum
naturalium, et inter alia multa dicit de istis auguriis.  Et
nota, quod Michael Scottus admiscuit nigromantiam astrologiae;
ideo creditus est dicere multa vera.  Praedixit enim quaedam de
civitatibus quibusdam Italiae, quarum aliqua verificata videmus,
sicut de Mantua praedicta, de qua dixit: ^Mantua, vae tibi, tanto
dolore plena~!  Male tamen praevidit mortem domini sui Federici,
cui praedixerat, quod erat moriturus in Florentia; sed mortuus
est in Florentiola in Apulia, et sic diabolus quasi semper fallit
sub aequivoco.  Michael tamen dicitur praevidisse mortem suam,
quam vitare non potuit; praeviderat enim se moriturum ex ictu
parvi lapilli certi ponderis casuri in caput suum: ideo
providerat sibi, quod semper portabat celatam ferream sub caputeo
ad evitandum talem casum.  Sed semel cum intrasset in unam
ecclesiam, in qua pulsabatur ad Corpus Domini, removit caputeum
cum celata, ut honoraret Dominum; magis tamen, ut credo, ne
notaretur a vulgo, quam amore Christi, in quo parum credebat.  Et
ecce statim cecidit lapillus super caput nudum, et parum laesit
cutim; quo accepto et ponderato, Michael reperit, quod tanti erat
ponderis, quanti praeviderat; quare de morte sua certus,
disposuit rebus suis, et eo vulnere mortuus est.  Nunc ad
literam: dicit Virgilius, |quel altro ch'@ee s@i poco nei fianchi.~ 
Hoc dicit, vel quia erat naturaliter talis, vel quia propter
studium erat mirabiliter extenuatus, |fu Michel Scotto~, scilicet
de insula Scotiae, |che veramente seppe il gioco~, idest
delusionem, |de le magiche frode~, quia magi, ut dictum est,
faciunt illusiones non res veras; et in hoc arguitur error vulgi
qui omnia quae videt mirabilia attribuit magiae, in quo habemus
optimum exemplum de ipso Virgilio, qui dicitur magna opera
fecisse magice, quod est penitus falsum, ut dicetur alibi, imo
etiam de ipso Michaele Scotto audivi multa quae reputo potius
ficta quam facta.

	|118-120.  Vedi.~  Hic Virgilius nominat alium
divinatorem modernum italicum.  Ad cuius cognitionem est
sciendum, quod iste fuit Guido Bonattus magnus astrologus comitis
Guidonis famosi de Montefeltro; et cum ipse comes teneret
Forlivium, patriam ipsius Guidonis in Romandiola, ubi erat
princeps partis ghibellinae, utebatur consilio istius astrologi
in omnibus agendis.  Et satis constans opinio multorum fuit, quod
ipse obtinuerit multas victorias contra bononienses, et alios
adversarios suos, opera istius Guidonis.  Iste Guido quamvis
reputaretur a vulgo fatuus et phantasticus, tamen saepe
mirabiliter judicabat.  Nam fecit comitem Guidonem praedictum
exire contra gallicos, et ipse exiens simul cum eo praedixit se
vulnerandum in coxa, et sic accidit de facto.  Unde statim
medicavit se cum ovo et stuppa, quae portaverat secum, sicut
ipsemet Guido scribit de se ipso.  Nam Guido fecit opus pulcrum
et magnum in astrologia, quod ego vidi, in quo tam clare tradit
doctrinam de astrologia, quod visus est velle docere feminas
astrologiam.  Tamen iste tantus astrologus male scivit
praeservare istum comitem in dominio suo, quia post annum
perdidit totum, ut habebis infra capitulo XXVII; tamen cum tota
astrologia sua fuit turpiter delusus ab ignorante quodam rustico. 
Res jucunda narratur: nam cum comes Guido praedictus staret una
die in platea Forlivii pulcerrima et magna, venit unus rusticus
montanus, qui donavit sibi unam salmam pirorum; et cum comes
diceret: sta mecum in coena; respondit rusticus: domine, volo
recedere antequam pluat, quia infallibiliter erit hodie pluvia
magna.  Comes miratus, statim fecit vocari ad se Guidonem
Bonattum, tamquam magnum astrologum, et dixit ei: audi quod dicit
iste? respondit Guido: nescit quid dicat; sed expectate modicum. 
Ivit Guido ad studium suum, et accepto astrolabio consideravit
dispositionem coeli, et reversus dixit, quod erat impossibile,
quod plueret die illa.  Rustico autem pertinaciter affirmante
dictum suum, dixit Guido: quomodo scis tu?  Respondit rusticus:
quia asinus meus hodie in exitu stabuli vibravit caput et erexit
aures; et semper, quando solitus est sic facere, certissimum est
signum, quod tempus cito mutabitur.  Tunc replicavit Guido:
posito quod sic sit, quomodo scis tu, quod ista pluvia erit
magna?  Dixit ille: quia asinus meus auribus erectis transvertit
caput, et rotavit plus solito.  Recessit ergo rusticus cum
licentia comitis festinanter, timens multum de pluvia, quamvis
tempus clarissimum esset.  Et ecce post horam, coepit tonare, et
facta est magna effusio aquarum quasi diluvium.  Tunc Guido
coepit clamare cum magna indignatione et risu: quis me delusit?
quis me confudit? et fuit diu magnum solatium in populo.  Et hunc
honorem fecit dominus Agaso magno magistro astrologo.  Dicit ergo
Virgilius: |Vedi Guido Bonatti.~  Et hic nota quod autor ponit
istum singularem astrologum solum, quia fuit excellens, imo non
habuit parem tempore suo.  Unde non debes numerare Guidonem inter
divinatores mechanicos, sicut quidam ignoranter fecerunt, decepti
ex eo, quod autor post eum nominat divinatorem vulgarem, dicens:
|e vedi Asdente.~  Iste fuit quidam calcifex de Parma, qui
dimissa arte sua dedit se totum divinationi, et saepe multa
ventura praedixit, quae ventura erant, cum magna hominum
admiratione; credo ego potius a natura, quam a literatura, cum
esset literarum ignarus; nam aliqui habent a coelo, quod sint
astrologi et divinatores, quales multos saepe vidi.  Asdente ergo
visus est in aliquibus esse propheta; unde inter alia audivi,
quod praedixit, licet obscure, qualiter Federicus II debebat
facere civitatem, quae dicta est Victoria, contra Parmam, ubi
erat debellandus, sicut fuit de facto.  Unde dicit autor: |che
vorrebbe ora~, idest de praesenti, |aver inteso al cuoio et a lo
spago~, scilicet ad suendum calceos, sicut prius erat solitus
facere; et dicit: |ma tardi si pente.~  Quia poenitentia tarda
est in inferno; vel loquendo moraliter, quia istos, ut jam dictum
est, numquam poenitet, nisi quando sunt omnino consumpti, vel
confusi, imo raro vel numquam.

	|121-123.  Vedi.~  Hic ultimo Virgilius tangit mulieres
veneficas facientes maleficia et malias, et nullam nominatim
manifestat, quia jam alibi nominaverat illam Eritonem
famosissimam magam, et paulo supra nominavit Manthon filiam
Thiresiae; et quia omnis terra est plena talibus vetulis
facientibus talia, dicit ergo in genere: |Vedi le triste~,
scilicet foeminas, |che lasciaron l'ago~, idest artem suendi, |la
spola~, idest artem texendi, |e 'l fuso~, idest artem filandi,
quae omnes sunt artes communes mulieris licitae et honestae, et
notanter dixi artem suendi, quia istae maledictae bene utuntur
acu ad illud officium quam sit facta, ad pungendum imagines quas
de cera faciunt, sicut dicit Ovidius de Medea, et sicut tota die
faciunt.  Ideo bene dicit: |fecer malie con erbe.~  Unde Venetiis
vocantur herbariae, |e con imago~, idest imagine.

	|124-127.  Ma.~  Hic Virgilius claudit istam materiam, et
finit capitulum ostendens quod non fit amplius tempus standi;
ideo describit tempus, et vult dicere sententialiter in effectu,
quod fiebat dies, quod ostendit per hoc, quia luna erat rotunda
et faciebat occasum in occidente; ergo sol ascendebat in oriente
quia, quando luna est rotunda est opposita soli, et per
consequens cum ipsa occidit, sol oritur, et sic colligere debes
hic, quod autor stetit duobus diebus naturalibus in inferno,
scilicet, duobus diebus et duabus noctibus; et nunc incoepit
tertia dies.  Dicit ergo Virgilius: |ma veni omai~, scilicet ad
alia videnda, quia tempus est, |che~, idest quia, |Caino e le
spine~, idest luna, in qua dicitur a vulgo esse Chaim cum spinis,
cum quibus vadit sacrificatum, ut plene habebis secundo capitulo
Paradisi; |tiene il confine~, idest horizontem, |d'ambedue li
emisperii~, scilicet superioris et inferioris; nam horizon est
circulus qui intersecat ambo hemisperia, |e tocca l'onda~; hoc
dicit quia sol et luna videtur tangere mare quando facit occasum,
|sotto Sibilia~, quia Sibilia est magna et famosa civitas in
occidente, ubi mare intrat terram, unde appellatur strictum
Sibiliae, |e la luna fu gi@a tonda ier notte~, scilicet in nocte
praecedentis diei primae, ita quod habebat unam diem plus
rotundo.

	|128-129.~  Et dicit: |Ben ti de' ricordar che~, idest
quia, |non ti nocque~, imo potius profuit, quia luna est dux
itinerantium de nocte, |per la selva fonda~, in qua autor reperit
se, ut dictum est in principio primi capituli, et vult dicere
breviter, quod luna rotunda aliquando juvit autorem in mundo,
scilicet praestando sibi lucem dum itineraret tempore noctis,
quia ad tempus autor multum discurrit per mundum ut plura
disceret et nosceret et a pluribus, experientia magistra, sicut
dicit Valerius de Pithagora et Platone qui tamdiu peregrinati
sunt, et tam multa peregrinando didicerunt; et forte hoc dicit,
quia luna plena reddit omnia opera meliora;

	|130.~  et concludit: |s@i mi parlava et andavamo
introque~, idest interim.  Florentini non utuntur amplius isto
vocabulo, sed perusini.


