	|Proemio.~  ^Incipit XIIII' cantus prime cantice
Comedie.~  Incipit quartus decimus cantus prime cantice Comedie. 
In isto XIIII cantu autor intrat tertium gironem.  Et incipit
iste tertius giro in isto cantu, ibi: <Indi venim'al fine ove si
parte / lo secondo giron dal terzo>; et finit in XVII cantu, ibi:
<tornam'indietro da l'anime lasse> {*v. 78*}.  In isto vero
girone tractat autor de triplici violentia que exercetur in Deum,
scilicet de blasphemia, sodomia et usura.  Et ideo istum gironem
in tres partes dividit et distinguit.  Et incipit prima pars in
isto cantu, ibi: <dico c'arrivamo ad una landa / che dal su'
lecto ogni pianta rimove>; et finit in isto eodem cantu, ibi:
<Omai @e tempo da scostarsi / del bosco; fa che dietro a me tu
vegni>, etc.  Et tractat in ista prima parte de blasphemis {Mss.
have ^blasphemia~} in Deum, quorum pena est quod supini iacent ad 
ignem.  Tractat etiam hic de illa statua quadriformi que quatuor 
mundi etates sive tempora prefigurat.

	In isto XIIII+o~ cantu continentur V comparationes {*vv.
13-15; 28-30; 31-33; 37-39; 79-81*} et quatuor notabilia {*vv. 1;
16-18; 51; 65-66*}.

	|Deductio textus de vulgari in latinum.~

	In superiori nanque cantu autor tractavit de violentia
quam homo exercet contra se ipsum in persona vel ere; nunc autem
in isto cantu et in consequentibus tractat de violentia que
exercetur vel contra Deum, sicut est blasphemia; vel contra
naturam, que est filia Dei, sicut est sodomia; vel contra artem,
que est neptis Dei, sicut est usura.  Et incipit primo a
blasphemis, quorum pena est quod in quadam planitie arenosa, ubi
continue pluvit ignis, supini iacent.  Et continuatur sic iste
cantus cum precedenti.  In fine nempe superioris cantus ponit
autor quod ille Ruccho de Mozzis a canibus laceratus, rogavit
Virgilium atque Dantem ut folia sua sparsa ad pedem tristi
cespitis adunarent.  Unde Dantes, pietate motus, dictas frondes
et folia adunavit in unum, et iuxta illius precamina ad pedem
cespitis recollegit.  Unde sic incipit cantus iste: Postquam
caritas, idest amor nativi loci, quia uterque Florentinus, me
strinxit, idest constrinxit, adunavi folia sparsa et reddidi illi
qui, propter suspiria atque planctus, iam raucus erat effectus. 
Et sic inde recessimus et venimus ad finem ubi dividitur giro
secundus a tertio.  Qualiter vero sit factus iste tertius giro
declarat dicens quod solum, sive lectus, istius gironis a se
removet omnem plantam.  Et hoc propter duo: primum est quia ille
locus totus est breviter harenosus; secundum est quia super illam
arenam continue pluvit ignis.  Unde dicitur in textu:

     A ben manifestar le cose nove,
     dico c'arrivamo ad una landa
     che dal su' lecto ogni pianta rimuove.

                        (^Inf.~ XIV. 7-9)

	Et quemadmodum primus giro circundat secundum, ita
secundus circundat et tertium.  In quo quidem tertio girone dicit
autor se vidisse tria genera personarum: Quidam enim proni
iacebant in terra, et isti sunt illi qui blasphemant Deum et
sanctos suos.  Quidam currebant continue per arenam, et isti sunt
illi qui sodomitico vitio se exercent.  Quidam vero sub illo igne
sedebant, et isti sunt illi qui commodant ad usuram.  Sed quia,
ut predictum est, iste giro dividitur in tres partes, primo
tractat de blasphemis, secundo de sodomitis, tertio de usurariis. 
Volens autem tractare de blasphemis qui in illa arena iacent sub
igne supini, dicit se vidisse inter istos quendam, statura magnum
et arrogantia valde plenum; quem cum vidisset, ait ad Virgilium:
<Magister, tu qui vincis omnia, exceptis demonibus duris qui in
introitu porte contra nos exiverunt, quis est ille magnus qui de
incendio minime curare videtur, et iacet ita despectuosus et
tortuus quod ipsum ignea pluvia non maturat?>  Et illemet, statim
quod perpendit quod autor interrogabat de ipso Virgilium, sic
clamando respondit: <Qualis ego fui vivus, talis sum mortuus>. 
Ac si diceret {Mss. have ^deceret~}: Licet Deus sua  sagitta me
interfecerit, sibi subesse non possum.  Et plus: Si enim  ipse
Iupiter suum fabrum fatiget, a quo iratus accepit fulmen  acutum
cum quo ultimo die percussus fui, vel alios in monte Ethne
fatiget similiter alternatim, Vulcanum in adiutorium invocando,
sicut fecit in pugna Flegre, et me cum toto suo posse sagittet,
alacrem vindictam habere nullatenus inde posset.  Tunc Virgilius,
contra istum sic superbe loquentem, magna voce clamavit, dicens:
<O Capanee, in eo quod tua superbia non vincatur es tu magis inde
punitus; nullum re vera martirium, excepta tua rabie, esset dolor
tuo furori completus>.  Et his dictis, Virgilius se volvit ad
Dantem et cum meliori facie sibi dixit: <Ille fuit unus ex septem
regibus qui obsiderunt Thebas, et habuit, et adhuc habere
videtur, Deum in dedignationem et modicum ipsum videtur
appretiari.  Sed sicut ego dixi sibi, sui despectus sunt suo
pectori satis debita frigia, idest debita ornamenta.  Sed admodo
veni post me et cave ne mittas adhuc pedes in arenam combustam,
sed semper ad nemus teneas pedes strictos>.

	Sic autem in confinio nemoris iuxta arenam cum silentio
transeuntes, devenerunt ad quendam parvum fluvium, qui de silva
egrediens diffunditur per arenam.  Qualiter vero sit factus iste
fluvius declarat: Fundus, inquit, suus atque ripe erant de petra,
et per ripas erat transitus in arenam.  Sed antequam iter
arriperent super ripam, ait Virgilius ad Dantem: <Inter omne
aliud quod ego tibi demonstravi postquam nos intravimus per illam
portam cuius limen nemini est negatum, res non est ab oculis tuis
visa ita notabilis sicut presens fluvius, sive rivus, qui supra
se omnes flammas extinguit>.  Ad quem Dantes: <Rogo te>, inquit,
<ut de illo de quo michi desiderium es largitus largiaris et
pabulum>.  Tunc Virgilius sibi poetando describit quatuor secula,
sive tempora, a principio mundi usque ad finem currentia, sub
similitudine unius statue quadriformis, dicens: In medio mari
sedet unum paese destructum, quod appellatur Creta, sub cuius
rege mundus antiquitus fuit castus.  In ista itaque Creta est
quidam mons, qui iam fuit amenus {From Br. Cha has ^amenis~}
frondibus atque aquis, qui vocabatur Yda; sed modo ut res vetus, 
totaliter est desertus.  Reha vero -- supple regina Cretensis -- 
elegit ipsam Ydam pro cuna fida sui filii, et ut celaret eum
melius quando puer vagiebat in cuna, faciebat ibi fieri
strepitus et clamores.  In isto itaque monte, in interiori
scilicet parte, unus magnus senior stat erectus, qui tenet
spatulas versus Dammiatam et faciem versus Romam; cuius caput
est aurum optimum, pectus et brachia de argento, venter ex ere,
tibie et crura ex ferro, pedum vero quedam pars ferrea, quedam
lutea, quia pes dexter est terra cocta; et stat ista statua, sive
iste senior, magis erectus super istum pedem terreum quam
sinistrum.  Quelibet autem pars istius statue, excepta aurea,
dicitur esse fracta, et ex tali fractura lacrime pluunt, sive
fluunt; que quidem lacrime insimul adunate perforant istam
criptam.  Quarum cursus in istam vallem dirigitur infernalem, et
hic faciunt quatuor flumina sive aquas, scilicet Acherontem,
Stygem, Flegetontem, atque Cocitum.

	Tunc ait Dantes ad Virgilium: <Si presens aqua, de qua tu
loqueris, derivatur a nostro mundo, quare solummodo hic apparet?> 
Et Virgilius ad eum: <Tu scis quod iste locus est rotundus; quam
rotunditatem, licet multum descenderis, adhuc circuire minime
valuisti.  Et ideo si tibi novum aliquod appareret, de hoc
admirari non debes>.  Tunc iterum ait Dantes: <Magister, ubi
invenitur Flegeton et Lethe, de qua taces?>  Cui Virgilius:
<Certe in omnibus tuis questionibus michi places; sed ebullitio
aque rubee debebat certe unam solvere quam tu facis, quam quidem
pre oculis tunc habebant [^sic~].  Lethe autem videbis, sed extra
istam foveam, quo vadunt anime ad sua scelera abluendum quando
culpa, mediante penitentia, est remota>.  Et his dictis
subiunxit: <Admodo tempus est a nemore separandi; fac ut post me
tu venias.  Margines enim non sunt arsi, quia omnis vapor igneus
qui de alto descendit extinguitur super eos; idcirco viam nobis
poterunt ministrare.>  Unde ait in textu:

     Li margini fan via, che non son arsi,
     et sopra lor ogni vapor si spegne.

                        (^Inf.~ XIV. 141-142)

	|1-2.~  Natalis sive natalitius locus est causa amoris,
ut philosophi volunt.  Et hoc demonstrat autor in istis tribus
rithimis dicens, quod postquam caritas nativi loci strinxit eum,
adunavit folia a canibus prius sparsa, et reddidit, sic pietate
commotus, illi suo concivi, qui iam propter planctum et suspiria
raucus erat effectus.

	|Poi che la carit@a del natio loco.~  |PRIMUM NOTABILE.~ 
In hoc notabili edocemur quod locus ubi homo nascitur est causa
amoris, et ideo diligendus.  Ideo Seneca, 9 libro ^Tragediarum,~
loquens ad Neronem ait: Suos cives Roma commendat tibi {^Octavia~
491}.

	|4-5.~  Hic incipit autor de tertio girone tractare; quem
quidem dividit in tres partes: in prima namque parte ponit
blasphemos, quorum pena est supinos iacere; in secunda ponit
sodomitas, quorum pena est, continue currendo, illam arenam sine
requie circuire; in tertia vero parte ponit usurarios, quorum
pena est cum bursis ad collum sedere, ut superius est expressum.

	|7-8.~  Designat hic autor situm et qualitatem istius
tertii gironis, et dicit quod adeo est aridus -- et propter
arenam, quia locus arenosus est, et propter siccitatem, quia ibi
continue ignis pluit -- quod a suo lecto removet omnem plantam,
quia nullam plantam potest producere.  Vel aliter: removet omnem
plantam, idest prohibet, sive vetat, omnem pedem, quia nullus pes
vivus posset per illum locum aliqualiter ambulare.  Landa vero
est proprie planities, aliquando arenosa, omnino sicca et arida,
in qua nulla planta oritur sive herba, ut hic; aliquando vero
landa est locus amenus, herbis et floribus atque arboribus
adornatus, ut infra in secunda cantica, ibi:

     Giovane et bella in sogno mi parea
     donna veder andar per una landa
     colliendo fiori, etc.

                        (^Purg.~ XXVII. 97-99)

	|13-15.~  Exemplificat hic autor et dicit quod ista arena
similis est arene quam suis pedibus in Libia Cato calcavit.  Hanc
ystoriam narrat Lucanus libro 9, dicens quod postquam Pompeius
fuit Pharsalica pugna victus a Cesare et a Phtolomeo rege Egypti
illo capite glorioso quod fuerat tribus coronis triumphalibus
coronatum nefaria proditione privatus, Cato exercitum ipsius
Pompei sparsum atque collapsum collegit in unum, et per illam
planitiem arenosam et serpentibus plenam, que est in Libia, que
alio nomine Africa nuncupatur, multo labore et sudore deduxit. 
Unde Lucanus:

     Cato ingressurus steriles sic fatur arenas:
     O quibus una salus placuit mea signa secutis
     Indomita cervice mori, componite mentes
     Ad magnum virtutis opus summosque labores
     Vadimus in campos steriles exhaustaque mundi
     Qua nimius tytam et rare in fontibus unde
     Siccaque letiferis squalent serpentibus arva.

                        {^Phars.~ 9.378-384 (^adapted~)}

	Quod autem Cato dictum exercitum per dictam arenam multo
sudore et labore virtute tolerantie deduxit, ostendit Lucanus
eodem libro dicens:

     Ipse manu sua pila gerens precedit haneli
     Militis ora pedes monstrat tolerare labores,
     Non iubet, et nulla vehitur cervice supinus
     Carpentoque sedens; somni parcissimus ipse [est] {Mss.
                        omit ^est~}
     Ultimus haustor aque, etc.

                        {^Phars.~ 9.587-591}

	In ista itaque arenosa planitie multi milites Catonis a
serpentibus perierunt, et maxime Sabellius et Nassidius, sicut
dicetur infra, cantu XXV {*comm. ad vv. 94-97*}.  Exemplificat
itaque autor et dicit quod iste tertius giro est ita arenosus et
aridus sicut est illa arena Libie que calcata fuit pedibus
Catonis, scilicet Uticensis.  Duo enim fuerunt Catones,
Censorinus et Uticensis; primus quia censor iuris; secundus quia
in Utica mortuus et sepultus.  Uterque tempore paganorum speculum
sanctitatis.  Fuerunt autem ita boni quod, secundum reputationem
sapientium, tertius in mundo reperiri non potest.  Unde
Iuvenalis, in laudem istorum Catonum, yronice ait: <Tertius de
celo cecidit Cato>.  De istis duobus Catonibus ait Valerius,
libro tertio, capitulo <Qui humili loco nati clari evaserunt>
{^Valerius~ III. iv. 6 (^adapted~)}.  Marci Catonis Portie 
nationis principis incrementa publicis votis expetenda fuerunt;
qui nomen suum Tusculi ignobile Rome nobilissimum reddidit. 
Ornata sunt enim ab eo latinarum licterarum monumenta, adiuta
disciplina militaris, aucta maiestas senatus, prorogata familia,
in qua maximum decus posterior ortus est Cato.  De isto II+o~
Catone habes etiam superius, cantu IIII+o~, super illo verbo:
<Cesare armato con li occhi grifagni> {^Inf.~ IV. 123}.  Cetera
vero ipsius laudanda facta habebis infra in secunda cantica,
cantu primo.

	^PRIMA COMPARATIO.~  Ista comparatio est valde plana, et
nichilominus est superius explanata.

	|16-18.~  Hic apostrophat autor ad Deum, et dicit quod
ulctio divina, que punit ita terribiliter peccatores, multum ab
hominibus est timenda, et spetialiter ab illis qui legunt ea que
fuerunt suis oculis manifesta.

	^SECUNDUM NOTABILE.~  Istud notabile nos admonet quod
quando legimus vel audimus quomodo vel qualiter se vindicat ira
Dei, quod timere debemus, et hoc quia timor habet removere
hominem a peccatis.  Unde Salomon: Per timorem Domini declinat
omnis homo a malo {^Prov.~ 16.6}.  Et ideo in alio loco: Quis non
timebit te, o rex gentium {*^Ieremias~ 10.7*}.

	|19.  D'anime nude vidi molte gregge.~  Distinguit hic
autor diversitatem illorum qui in arena calida puniuntur, et
dicit quod quidam iacent, quidam currunt, quidam sedent. 
Iacentes sunt blasphemi, currentes sunt sodomite, sedentes vero
sunt usurarii.  Et bene omnes isti actus peccatis talium optime
correspondent: nam blasphemi, cum Deum et sanctos blasphemant,
facie et pectore se erigunt contra celum; de quibus potest merito
dici illud verbum prophetycum: Ambulant contra Deum extento collo
{cf. ^Isaias~ 3.16}.  

	Sodomite autem semper circumeunt omnia loca in quibus et
ubi eorum concupiscentia melius, imo nequitius, expleatur.  Unde
in figura talium ait Sathan, sicut scribitur in Iob, primo
capitulo: Circuivi terram et perambulavi eam {^Iob~ 1.7}.  De
istis etiam potest intelligi illud verbum quod scribitur in
Psalterio: Famem patientur ut canes et circuibunt civitatem
{^Ps.~ 58.7}.  Famem enim pati dicuntur, quia nunquam luxuria
satiatur.  Unde beatus Ieronimus: Voluptas presens non satiat,
futura cruciat, preterita non delectat {cf. ^Commentarium in
Osee~ I. iv (vers. 10)}.

	Usurarii vero ad suas stationes sedent, ut manifeste
videmus.  

	|22-24.  Supin giaceva in terra alcuna gente~; isti sunt
blasphemi.  |Alcuna si sedea tutta raccolta~; isti sunt usurarii. 
|Et altra andava continuamente~; isti sunt sodomite.

	|28-39.  Sopra tutto 'l sabbion, d'un cader lento~; usque
ibi: |Quali Alexandro in quelle parti calde~, etc.  Exemplificat
hic autor et dicit quod in isto girone tales vapores ignei
descendebant, quales descendunt nives in Alpibus sine vento.  Et
quales flammas Alexander vidit in India super suum exercitum
cadere de celo, tales vidit hic autor in isto girone descendere;
et quemadmodum sub calibe sive focile accenditur esca, ita sub
istis flammis accenditur et arena.  Ystoria vero Alexandri est
ista: Legitur enim in gestis suis quod dum ipse Alexander
castrametatus esset in India, in quadam scilicet parte
calidissima, quod vapores calidissimi descenderunt de celo; unde
ipse sagacissimus dux mandavit militibus suis ut cum equis
vapores contererent, ne tantam potentiam haberent accendere solum
terre.

	^SECUNDA COMPARATIO~, ^TERTIA COMPARATIO~, ^QUARTA
COMPARATIO.~  Iste comparationes sunt valde plane, et
nichilominus sunt superius explanate.

	|43-45.~  Dum Dantes animas iacentes consideraret
attente, vidit quendam statura magnum superbe et arroganter in
igne iacentem; et admirans et stature magnitudinem et pectoris
arrogantiam, interrogavit Virgilium quisnam esset.  Sed ille, dum
audivit Dantem Virgilium interrogantem, superba voce et actu se
manifestavit eidem, dicens per quedam signa se esse Capaneum
gigantem, qui in bello thebano ictu fulminis conflagravit.

	|51.  Qual i' fu' vivo, tal son morto.~  Vere qualis
quisque est vivus, talis est mortuus, quia iuxta sententiam
Augustini: Qui male vixerit, vix bene moritur; et e converso; et
qui bene vixerit vix male moritur.  Unde Capaneus, sicut fuit
contemptor deorum in mundo, sic est similiter in Inferno. 

	|Qual i' fu' vivo, tal son morto.~  ^TERTIUM NOTABILE.~ 
Moraliter, qualiter homo vivit, taliter moritur.  Ideo beatus
Augustinus: Qui bene vixerit, vix male moritur; et qui male
vixerit, vix bene moritur.

	|52-60.  Se Giove stanchi il su' fabro.~  Vult hic dicere
Capaneus quod si Iupiter omnes fabros suos, qui sibi tela
fabricant, fatigaret ut ipsum totiens sagittaret quotiens illi
fulmina prepa[ra]rent, non posset inde habere alacrem ultionem. 
Sed circa hoc duo breviter sunt videnda: primo quis fuit Iupiter,
et si vere fuit homo, vel aliquod fictum, vel compositum a
poetis; secundo, quis fuerit Capaneus.  Circa primum, nota quod
Iupiter fuit homo, et vere fuit homo; fuit enim rex Cretensis,
sub quo a poetis argentea secula predicantur.  A poetis autem
fingitur summus deus.  Unde propter ethimologiam nominis, ipsum
<patrem iuvantem> appellant.  Interpretatur enim Iupiter <iuvans
pater>.  Hunc et privato et singulari titulo pagani post mortem
suam Iovem optimum vocaverunt, et ei quandam stellam suo nomine
appellatam in honorem sui nominis consecrarunt.  Sed re vera, non
deus nec bonus homo fuit, sed pessimus et sceleratus; cuius
scelera Virgilius in libro ^Georgicorum,~ partim hystorialiter et
partim figurative, brevi sententia comprehendit, dicens:

     Ante Iovem nulli subigebant arva coloni;
     Nec signare quidem aut partiri limite campum
        fas erat:
     Ille malum virus serpentibus addidit atris,
     Predarique lupos iussit pontumque moveri,

                        {^Georg.~ I. 125-127; 129-130}

	Et beatus Ysidorus, VIII libro ^Ethimologiarum~ {^Ethym.~
VIII. ii. 34. ff.}: Iupiter, inquit, rex Cretensis expulit patrem
Saturnum de regno.  Incestor existens in suis, impudicus in
extraneis; nam in forma tauri rapuit Europam; non quod mutatus
fuerit in taurum, sed in navi ubi erat depictus taurus in velis
ad rapiendum dictam dominam navigavit.  Similiter per hymbrem
auream descendit in thalamum Danays et ipsam virginitate
privavit; non quod in hymbrem auream sit conversus, sed debemus
intelligere pudicitiam mulieris per aurum a Iove fuisse
corruptam.  Similiter in forma aquile quendam puerum de stirpe
regia Troyanorum nomine Ganimedem rapuit propter strupum.  Et hoc
intellige quod in quodam bello cum vexillo aquile puerum ipsum
cepit.  Iupiter enim fuit primus homo qui aquilam primo portavit
in bello, sicut dicetur infra, tertia cantica, cantu VI.  Et sic
de Creta aquilarum insigna descenderunt in Troyam, quia
fundatores Troye, Teucri scilicet, et Dardanus de Creta in Troyam
secum aquilas portaverunt.  Post cuius destructionem Eneas ipsas
aquilas secum duxit in Ytaliam, que post mortem Enee in regno
albano fulserunt.  Romulus autem et Remus ipsas de Alba portantes
in urbe Romana perpetuo firmaverunt.

	Circa secundum vero nota quod Capaneus fuit quidam gygas
et contemptor deorum, unus videlicet ex VII regibus qui
obsederunt Thebas; de cuius superba arrogantia scribit Statius,
tertio libro ^Thebaydos,~ quod cum illi VII reges essent in
obsidione thebana et quidam sacerdos Apolinis, qui vocabatur
Euneus, vellet dictos reges ab obsidione retrahere, et sic eos ad
pacem componere, dicens ut scribit idem Statius:

        Prohibete manus hec menia omine dextro
     Thebana cyrrea monstravit Apollo iuvenca;
     Parcite in hoc ultro scopuli Venere volentes.
     Gens sacrata sumus; gener huic est Iupiter urbi
     Gradivusque socer; Bacchum non mentitur alumnum
     Et magnum Alcidem.  Iactanti talia frustra
     Turbidus aerea Capaneus occurrit in hasta.

     Et ait, ut quidem femineis ullulatibus
     Terrificas moriture vivos? utinam ipse veniret.
     Cui furis!

                       {^Theb.~ VII. 663-669; 677-679 (^adapted~)}

idest utinam Apollo ad cuius honorem loqueris ipse veniret, quia
ipsum libentius trucidarem; et hoc dicto ipsum Euneum sacerdotem
in contemptum Apolinis interfecit.  Cum vero quadam die Greci
muros civitatis invaderent et dictus Capaneus ipsos muros
ascenderet et omnes deos superba arrogantia blasphemaret, soli
fortune se committendo, dicens ut habetur 9. libro ^Thebaydos~:

     Tu presens bellis et inevitabile numen
     Te voco, te solam superum contemptor adoro.

                        {^Theb.~ 9.549-550}

	Fulmen cecidit de celo et ipsum de muro eiciens momento
combusit; quam quidem superbiam ad inferos secum tulit.  Idcirco
ait autori: |Se Giove stanchi lo suo fabro, da cui / crucciato
prese la folgore acuta / onde l'ultimo d@i percosso fui~; usque
ibi: |non ne potrebb'aver vendetta allegra.~  Faber principalis
Iovis a poetis fingitur esse Vulcanus; fabri vero generales
dicuntur esse Ciclopes.  Fuit autem Vulcanus quidam homo dominus
scilicet sive rex quarundam insularum que sunt prope Siciliam,
que a suo nomine Vulcanie appellantur; quia ipsi Vulcano sunt
dicte insule consecrate.  De quibus insulis et ipso Vulcano sic
ait beatus Ysidorus, VIII libro ^Eth.~ {^Etym.~ VIII. xi. 39-42
(^adapted~)}: Vulcanum pagani dicunt ignem, et dicitur vulcanus 
quasi <volans candor>, vel quasi <volicanus>, eo quod per etherem 
ignis volet.  Ignis enim ex nubibus nascitur.  Unde etiam Omerus 
dicit ipsum Vulcanum precipitatum de aere in terram, eo quod omne 
fulmen de aere cadit.  Idcirco Vulcanus de femore Iunonis dicitur 
natus, eo quod fulmina de ymo aere nascuntur.  Claudus autem 
pingebatur ipse Vulcanus, quia nunquam per naturam rectus est 
ignis, sed quasi claudus.  Ideo autem in fabrorum fornace eundem 
Vulcanum autorem dicunt, quia sine igne nullum metalli genus
fundi extendique potest.  Hucusque Ysidorus.  Ciclopes vero, ut
fabule tradunt, fuerunt quidam fabri qui iuxta montem Ethne
habitantes in armis ipsi Iovi favebant.  Unde fabulose dicuntur
Iovis fulmina fabricasse.  Mons autem Ethne, qui vulgo dicitur
Mongibello, est quidam altissimus mons in Sicilia qui continue
ardet et fumat, licet propter nebulas incendium videri non
possit; de quo fabulose dicitur quod sit fabrica in qua ipsi
Ciclopes fabri Iovis fulmina fabricant.  Dicitur etiam quod ibi
sit descensus ad inferos; sed re vera, sicut scribit beatus
Ysidorus, XIIII+o~ libro ^Eth.~ {^Etym.~ XIV. viii. 14}: Iste
mons Ethne ab ea parte qua Eurus flat, habet speluncas plenas
sulphuris et usque ad mare deductas; que spelunce recipientes in
se fluctus ventum creant, qui agitatus ignem gignit ex sulphure;
unde fit quod videtur incendium.  Vult itaque dicere Capaneus:
Si cum omnibus sagittis que a Vulcano in suis insulis, et cum
illis que a Ciclopibus in Ethna similiter fabricantur, me
Iupiter sagittaret, non propter hoc haberet inde alacrem
ultionem.

	|S@i come fece a la pugna di Flegra.~  Flegra est locus
ubi Iupiter cum gygantibus dimicavit; in qua pugna, dum ipsi
gygantes contra Iovem aliquantulum prevalerent, ipse Iupiter ad
sagittas et balistas utiliter se convertit; inde fingitur a
poetis Vulcanum atque Ciclopes in suum adiutorium invocasse. 
Unde istorum auxilio de gygantibus poetice finaliter triumphavit. 
Vult ergo dicere Capaneus: Si Iupiter totam suam potentiam contra
me adunaret in unum, sicut fecit in pugna gygantum, meam
superbiam non domaret.

	|63-64.~  Audiens Virgilius arrogantiam Capanei, quod
nulla fulmina possent eius superbiam predomare, ait ad eum: <O
Capanee, in eo quod tua superbia non frenatur neque domatur,
puniris tu magis, quia nullum martirium excepta tua rabie esset
tuo furori dolor completus.>  De istius vero superbia ait
Statius, tertio libro ^Thebaydos~:

     Hic ferus insistit Capaneus bellumque lacessit.
     Vociferans spurnitque deos sociosque lacessit.

                        {^Not in ^Theb.~ III}

	|65-66.~  ^QUARTUM NOTABILE.~  In hoc notabili
demonstratur quod non solum pena que pro peccatis infertur
affligit hominem, sed etiam ipsa nequitia, que retinet hominem in
peccatis.  Unde, quarto ^De Consolatione,~ ait Boetius: Sicut
probis probitas ipsa fit premium, ita improbis nequitia ipsa
supplicium est {^De Cons. Phil.~ IV. Pr. 3.37}.

	|68-69.  Quei fu un de'sette regi, / c'assiser Theba.~ 
Dicit hic Virgilius istum Capaneum fuisse unum ex VII regibus qui
Thebas obsederunt, quorum regum nomina sunt ista, ut habetur
IIII+o~ libro ^Thebaydos~: Primus Adrastus; secundus Policenes;
tertius Tideus; quartus Hypomedon; quintus Capaneus gygas; sextus
Anphioraus vates; septimus Parthonopeus.  Quod autem in bello
thebano isti convenerint VII reges affirmat etiam Seneca, tertio
libro ^Tragediarum,~ dicens: Septena reges dispositi bella
parant.  Et infra eodem libro: Septena muros castra thebanos
premunt {^Phoenissae~ 326}.

	|76-78.~  Iste fluvius qui de silva egreditur et labitur
per arenam vocatur Flegeton, qui interpretatur <ardens>; et est
iste fluvius tertia aqua Inferni.  Nam prima aqua est Acheron, ut
habetur supra, cantu tertio; secunda aqua est Stix, ut habetur
supra, cantu quinto; tertia aqua est ista, de qua ait Seneca,
libro ^Tragediarum~: Flegeton nocentes igneo cingit vado
{^Thyestes~ 73}.  Et Statius, IIII+o~ ^Thebaydos~:

     Fumidus atra vadi {text has ^vadis~}; Flegeton incendia volvit.

                        {^Theb.~ 4.523}

	|79-81.  Quale del Bulicame esce ruscello,~ etc. 
Bulicame est quedam aqua calidissima in provincia Tuscie, iuxta
civitatem Viterbii; et est adeo calida, quod nullo modo impune
tangi potest.  Exit autem de lecto suo quidam rivulus, quem
rivulum meretrices, in illa planitie habitantes, inter se
sortiuntur.  Nam in qualibet domo est ex illo rivulo balneum
ordinatum, quia per fluxum illa aqua calidissima tepidatur. 
Exemplificat igitur autor et dicit quod ille fluvius Flegeton,
qui in isto tertio girone diffunditur per arenam, est ita factus
sicut ille qui exit de Bulicamine ad habitacula meretricum.

	^QUINTA COMPARATIO.~  Ista comparatio est valde plana, et
nichilominus est superius explanata.

	|82-84.~  Multarum aquarum natura est ista, quod loca per
que fluunt, licet sint terrea vel arenosa, faciunt petrosa.  Unde
iste Flegeton canale suum per quod fluit facit petrosum, quia
illa arena, virtute istius aque, convertitur in petram; et sic
super aggeres istius fluvii, quia petrosi sunt, est securus et
liber transitus per arenam.  Unde sequitur in textu:

     perch'i' m'accorsi che 'l passo era lici, 

idest ibi.  Et est istud ^lici~ vocabulum Florentinorum, quod
tantum sonat quantum <ibi>.  

	|85-90.~  Sed si ignis pluit continue in isto girone,
quomodo iste fluvius et sui aggeres ab incendio sunt immunes? 
Respondeo: De isto enim fluvio exit continue quidam fumus qui,
licet sit calidus, est tamen ita humidus quod omnes vapores
igneos qui de alto cadunt extinguit; sicut patet in aqua calida,
que licet sit calida, tamen propter sui humiditatem ignem
extinguit.  Et hoc est quod vult dicere Virgilius Danti.

	|Lo cui sogliare,~ etc.  Dicit hic autor quod ingressus
ad inferos nemini denegatur.  Cum hoc concordat Virgilius, VIM+
^Eneydorum~:

        Facilis descensus Averni {text has ^Averno~};
     Noctes atque dies patet atri ianua Ditis.

                        {^Aeneid~ VI. 126-127}

	|94-96.~  Creta est quedam insula Grecie, in qua
regnaverunt Saturnus, Iupiter, Mars, et Minos, et multi alii.  De
hac insula sic ait beatus Ysidorus, XIIII+o~ libro ^Eth.~
{^Etym.~ XIV. vi. 15-16 (^adapted~)}: In Creta Iupiter fuit
absconditus et nutritus.  Fuit autem quondam centum urbibus
nobilis; unde et Hecanthopolis, ab ^antos~ quod est <centum> et
^polis~ quod est <civitas>, dicta est.  Prima etiam remis et
sagittis claruit.  Prima licteris iura finxit; equestres turmas
prima docuit; capris copiosa, cervis eget lupos et vulpes, atque
ferarum noxia nusquam gignit.  Serpens {*nulla*} ibi, nulla
noctua, et si inveniatur, statim moritur.  Larga est autem
vitibus et arboribus.  Dictamus herba in Creta nascitur et
alimus, que admorsa diurnam famem prohibet.  Sfalongos autem
venenatos gignit.  Quod autem Creta olim habuerit centum urbes,
affirmat Seneca, VI libro ^Tragediarum,~ dicens: Urbibus centum
spatiosa Creta.  In istoriis etiam Romanorum legitur quod
Metellus, consul Romanus, domuit regnum Crete {^Br.~ Crethis}, et
illas centum urbes ad  XXX redegit.  Propter quam victoriam
nominatus est postea Metellus Cretensis.

	Iste rex Cretensi, sub quo mundus fuisse dicitur
castus, fuit Saturnus, pater Iovis, quo tempore prima etas post
diluvium, que aurea nuncupatur, ab antiquis autoribus fuisse
describitur.

	|97-99.~  Ista Yda fuit quedam pulcherrima et amenissima
silva in quodam monte cretensi sita, in qua Iupiter, ut dictum
est, fuit absconditus et nutritus.  Et nota quod due fuerunt Yde
in mundo famosissime: troyana videlicet, et cretensis; et ambe
diis et musis a paganis antiquitus consecrate.  De prima, Ovidius
in libro ^Epistularum~:

     Nimpha suo Paridi, quamvis suus esse recuset,
     Mittit ab Ydeis scripta legenda iugis.

                        {^Heroides~ V. 1}

Et Virgilius, II+o~ libro ^Eneydorum~: Cernimus Ydea claram se
condere silva {actually ^Aeneid~ VI. 696}.  De secunda vero ait 
Ovidius, V libro ^Fastorum~:

     Nays amalthea cretea nobilis Yda,
     Dicitur in silvis occuluisse Iovem.

                        {^Fasti~ V. 115}

	|100.  Rea la scelse gi@a per cuna fida.~  Rea fuit regina
cretensis que alio nomine dicitur Opis, vel Cybele; que a paganis
olim mater deorum appellata est; in cuius honorem et filiorum
suorum Romani illud maximum templum fecerunt quod Pantheon
antiquitus dicebatur.  Huic itaque regine, dum gravida esset,
Saturnus vir eius mandavit quod quicquid pareret mox sibi
representaret.  Habuerat enim ab oraculo in responsum quod ipse
erat filium habiturus qui ipsum de regno fugaret; unde volebat
filium, si sibi nasceretur, occidere.  Propter ea mandavit uxori
ut sibi quicqui{*d*} pareret presentaret.  Sed regina, cum puerum
peperisset, eius pulcritudine delectata, nimphis eum alendum in
Yda cretensi studuit commendare.  Ipsa vero a Saturno interrogata
ubi erat et quid erat quod peperat, lapillum candidum panno
involutum eidem regi monstravit, dicens se illum lapillum
candidum peperisse; quem lapillum statim Saturnus, ut fabule
referunt, devoravit.  Puer autem natus a matre absconditur,
Iupiter nominatur, et nimpharum studio in Yda cretensi celatur
atque nutritur.  Et lacte unius capre, que Amaltea dicebatur,
lactatus est: cuius pelle scuto superextensa in bello contra
tytanas, idest gygantes, ipse Iupiter dicitur postea esse usus. 
Propter quam victoriam ipsa capra postea in celum translata est;
et est quoddam signum inter alia signa celestia valde notum.  Sed
ne vagitus infantis a longe audiretur, adhibiti sunt ei curites,
qui dicuntur alio nomine coribantes, qui planctum pueri sonum
eris prohiberent audiri.  Unde coribantes sunt daimones magister
[^sic~] matris deorum, quasi demones qui totum sciunt.  Tunc
etiam apes, eris sonum secute, Iovem dicuntur sua dulcedine
aluisse.  Et propter quam rem eis prestitit postea Iupiter atque
concessit ut sine ullo concubitu filios procrearent.  Iupiter
vero adultus in armis se exercitans, patrem de regno expulit,
sicut oracula predixerunt.  Et sic, iuxta sententiam Senece, V+o~
libro ^Tragediarum~: Multi ad fatum venere suum dum fata timent
{^Oedipus~ V. 993-994}.  Et Ovidius, in libro ^Epistolarum~:

     Certa prius eram, sed me mea fata trahebant.

                        {^Heroides~ VI. 51}

	|103.  Dentro dal monte sta drict'un gran vellio.~ 
Designat hic autor poetice describendo quatuor regna sive quatuor
etates a principio usque ad finem seculi decurrentes; et hec sub
methaphora illius statue quam vidit in visione Nabuchodonosor,
rex Babilonie, ut habetur Danielis II+o~ capitulo.  Huius statue
caput est aurum optimum; pectus et brachia de argento; venter ex
ere; tibie vero et crura ex ferro; pedum autem, quedam pars
ferrea, quedam lutea.  Caput aureum fuit regnum Babiloniorum,
propter nobilitatem regni.  Pagani autem istud regnum sive istam
etatem non Babilioniis, sed Saturno, attribuunt; licet utrunque
regnum in eadem etate concurrerit.  Quante autem iustitie et
innocentie fuerit ista etas patet, quia aurea dicitur.  Nam sicut
aurum excedit omnia metalla in pulcritudine et valore, ita ista
etas, de qua Ovidius, primo ^Meth.~ loquens, ait:

     Aurea prima sata est etas, que vindice nullo,
     Sponte sua, sine lege fidem rectumque colebat.
     Pena metusque aberant, nec verba minantia fixo
     Ere legebantur, nec supplex turba timebat
     Iudicis ora sui, sed erant sine vindice tuti.
     Nondum cesa sunt, peregrinum ut viseret orbem,
     Montibus in liquidas pinus descenderat undas,
     Nullaque mortales preter sua litora norant.
     Nondum precipites cingebant oppida fosse:
     Non tuba directi, non eris cornua flexi,
     Non galee, non ensis erant; sine militis usu
     Mollia secure peragebant otia gentes.
     Ipsa quoque inmunis rastroque intacta nec ullis
     Saucia vomeribus per se dabat omnia tellus;
     Contentique cibis nullo cogente creatis
     Arbuteos fetus montanaque fraga legebant
     Cornuaque in duris herentia mora rubetis
     Et que deciderant patula Iovis arbore glandes.
     Ver erat eternum; placidique tepentibus auris
     Mulcebant zephyri natos sine semine flores;
     Mox etiam fruges tellus inarata ferebat,
     Nec renovatus ager gravidis canebat aristis;
     Flumina iam lactis, iam flumina nectaris ibant,
     Flavaque de viridi stillabant ylice mella.

                        {^Metam.~ I. 89-112 (^adapted~)}

Pectus vero et brachia de argento signant regnum Persarum,
Medorum et Caldeorum; quod quidem regnum non fuit ita bonum sicut
primum.  Et istud regnum sive istam etatem pagani attribuunt
Iovi, qui patrem expulit de regno.  De qua etate Ovidius ut
supra:

     Postquam Saturno tenebrosa in tartara misso
     Sub Iove mundus erat, subiitque argentea proles,
     Auro deterior, fulvo pretiosior ere.
     Iupiter antiqui contraxit tempora veris,
     Perque hyemes estusque et inequales autumnos
     Et breve ver spatiis exegit quatuor annum.
     Dum primum siccis aer fervoribus ustus
     Canduit et ventis glacies astricta pependit.
     Tum primum subiere domos; domus antra fuerunt
     Et dempsi frutices et vincte cortice virge.
     Semina tum primum longis cerealia sulcis
     Obruta sunt, pressique iugo gemuere iuvenci.

                        {^Metam.~ I. 113-124 (^adapted~)}

	Ventus autem ex ere signat regnum Macedonie; et hoc vel
propter eloquentiam Grecorum vel propter victoriam Alexandri,
quod quidem regnum fuit tanto deterius ad bene vivendum, dico
primis duobus regnis, quanto deterius est es auro et argento,
licet sit sonorius et vocalius.  Et istud regnum, sive istam
etatem, pagani attribuunt Marti filio Iovis, sed christiani
attribuunt illud Grecis.  De qua etate Ovidius ut supra:

     Tertia post illam successit enea proles,
     Sevior ingeniis et ad horrida promptior arma,
     Non scelerata tamen; de duro est ultima ferro.
     Protinus irrupit vene peioris in evum
     Omne nefas: fugere pudor verumque fidesque;
     In quorum subire loco fraudesque dolique
     Insidieque et vis et amor sceleratus habendi;
     Vela dabat ventis, neque adhuc bene noverat illos,
     Navita; queque diu steterant in montibus altis,
     Fluctibus ignotis insultavere carine,
     Communemque prius ceu lumina solis et aure
     Cautus humum longo signavit limite messor.
     Nec tantum segetes alimentaque debita dives
     Poscebatur humus, sed itum est in viscera terre:
     Quasque recondiderat stigiisque admoverat umbris,
     Effodiuntur opes, irritamenta malorum.

                        {^Metam.~ I. 125-140 (^adapted~)}

	Tibie vero et crura ferrea regnum significant Romanorum,
quia sicut ferrum domat omnia metalla, ita illud regnum domuit
omnia regna mundi.  Quod autem pedum quedam pars dicitur ferrea,
quedam lutea, significat quod in illo regno debebant esse civiles
discordie; sive postea evenerunt, non solum civiles, sed etiam
plus quam civiles.  De quibus Lucanus:

     Bella per Emathios plus quam civilia campos,
     Iusque datum sceleri canimus, populumque potentem
     In sua victrici conversum viscera dextra.

                        {^Phars.~ I. 1-3}

Et infra:

     Quis furor, o cives, que tanta licentia ferri?
     Gentibus invisis Latium prebere cruorem.

                        {^Phars.~ I. 8-9}

	Et hoc est quod significat illa mixtura pedum, que
nunquam coniungi potest.  Nam sicut testa non potest ferro
coniungi, ita Romani tempore plus quam civilis belli coniungi vel
uniri nullatenus potuerunt.  Unde Lucanus in primo:

     Dividitur ferro regnum, populique potentis,
     Que mare, que terras, que totum possidet orbem,
     Non cepit fortuna duos, -- Cesarem scilicet et Pompeium.

                        {^Phars.~ I. 109-111}

Hoc ultimum regnum sive ultimam etatem pagani attribuunt Romanis
quemadmodum et christiani.  De qua etate Ovidius, ut supra:

     Iamque nocens ferrum ferroque nocentius aurum
     Prodierat: prodit bellum, quod pugnat utroque,
     Sanguineaque manu crepitantia concutit arma.
     Vivitur ex raptu; non hospes ab hospite tutus,
     Non socer a genero; fratrum quoque gratia rara est.
     Inminet exitio vir coniugis, illa mariti;
     Lurida terribiles miscent aconita noverce;
     Filius ante diem patrios inquirit in annos.
     Victa iacet pietas, et virgo cede madentes
     Ultima celestum terras Astrea reliquit.

                        {^Metam.~ I. 141-150 (^adapted~)}

Et Seneca, in IIII+o~ libro ^Tragediarum~:

     A fratre frater dextera nati parens
     Cecidit, maritus coniugis ferro iacet,
     Peritumque fetus impie matres suos.

                        {^Hyppolitus~ 555-557}

	Et sic patet quod sicut ferrum est vilius auro, sic ista
ultima etas prima vilior est etate.  Unde poeta: Ab auro venistis
ad ferrum.

	|104.~  Dammiata est quedam civitas in partibus orientis,
a qua statua superius designata faciem avertit, et Romam tanquam
suum speculum intuetur.  Circa quod tria utiliter sunt videnda:
Et primum est quare ista statua, que mundi dominia prefigurat,
versus Dam[m]iatam dorsum, sed versus Romam faciem tenere
dicatur.  Secundum est quare potius ipsam statuam ponit in Creta
quam in aliqua alia parte mundi.  Tertium est quare de ista
statua dicit exire flumina infernalia.  Quantum ad primum taliter
respondetur: Manifestum est enim, tam per Divinam Paginam quam
etiam per poetas, prima tria regna, scilicet aurea, argentea et
erea, in partibus ultramarinis dominia habuisse, sed regnum
ferreum suum imperium in Ytalia possedisse.  Cum itaque illa tria
imperia, scilicet Babiloniorum, Persarum, et Grecorum, totaliter
defecerint et regnum ferreum semper vigeat, quia imperium nunquam
vacat, ut iura dicunt, merito avertit faciem a Dammiata, et Romam
tanquam suum speculum contemplatur.  Circa secundum vero, quare
scilicet istam statuam potius ponit in Creta quam in aliqua alia
parte mundi, est sciendum quod in Creta regnaverunt Saturnus,
Iupiter, et Mars, et successive successores eorum; quibus
temporibus, secundum poetas et ystorias, tres prime cucurrerunt
etates, ut in superiori glosa manifestissime est expressum. 
Circa tertium autem et ultimum, quare scilicet de ista statua
aquas producit Inferni, est sciendum quod pene infernales ex
peccatis oriuntur, quia si peccata non fuissent neque ab angelo
neque ab homine perpetrata, Deus prescius futurorum infernalem
carcerem non fecisset.  Cum itaque tres etates ultime diversis
peccatis esse corrupte manifestissime convincantur, merito ab
ista statua ponit aquas descendere infernales.  

	|112-114.~  Hoc dicit quia homines qui in peccatis
commissis moriuntur, ad inferna ad similitudinem aque labuntur. 
Et ideo pene que sunt in Inferno ab antiquis poetis similiter et
ab isto sub methaphora et similitudine quatuor fluminum
designantur.

	Nam prima pena quam homo ex peccatis commissis in Inferno
incurrit est amittere omne bonum, idest Deum qui est omne bonum.
Unde ait ipse Deus ad Moysen {*^Ex.~ 33.19*}: <Ego ostendam tibi
omne bonum>.  Et quia peccator dum ad Infernum descendit omne
bonum amittit, ideo prima aqua que est in Inferno dicitur
Acheron, qui interpretatur <sine gaudio>.  Secunda pena que est
in Inferno dicitur esse tristitia, quam homo incurrit ex
amissione omnis boni.  Nam ex quo peccator omne bonum perdit,
statim tristitiam eternam incurrit.  Ideo secunda aqua dicitur
Stix, que interpretatur <tristitia>.  Tertia pena que est in
Inferno est ignis inextinguibilis, de quo ait Dominus in
Evangelio: Ite, maledicti, in ignem eternum, qui paratus est
diabolo et angelis eius {^Matth.~ 25.41}.  Ideo tertia aqua
Inferni dicitur Flegeton, qui interpretatur <ardens>.  Quarta 
vero pena Inferni est gelu importabile; et de hiis duabus penis 
ait beatus Iob, XIIII+o~ capitulo: Ab aquis nivium transibunt ad 
calorem nimium {cf. ^Iob~ 24.19}.  Ideo quarta aqua dicitur 
Cocitus, qui interpretatur <luctus>; n^[[nam ex maximo frigore anime
damnatorum dentibus strident et oculis lacrimant.  Unde Dominus
in Evangelio {*^Matth.~ 8.12 et alibi*}: Ibi erit fletus et
stridor dentium.  Ex fumo enim qui ab igne procedit oritur fletus
oculorum; ex gelu vero quod procedit a glacie, oritur stridor
dentium.  Et autor ait infra, cantu 32 {^Inf.~ XXXII. 34-38
(^adapted~)}: ^Vidi l'ombre fitte ne la ghiaccia, / mettendo i
denti in nota di cicogna. / Ognuna in gi@u tenea volta la faccia;
/ da bocca 'l freddo, et da li occhi 'l cor tristo~ etc.

	Sed non te moveat, o Lucane, quod poete quatuor solummodo
penas ponunt, cum in Inferno sint pene innumerabiles et infinite,
ut patet per istum autorem in designatione penarum, et etiam per
illum mortuum quem beatus Iohannes evangelista a mortuis
suscitavit, qui octo penas Inferni retulit per hos versus:

     Vermes et tenebre, flagellum frigus et ignis
     Demonis aspectus scelerum confusio luctus,

quia in his poete quatuor penis predictis intellexerunt omnes
alias comprehendi.  Prima autem aqua, que dicitur Acheron, habetur
supra cantu tertio; secunda aqua, que dicitur Stix, habetur supra
cantu VII+o~, VIII+o~, et IX+o~; tertia aqua, que dicitur Flegeton,
habetur hic cantu XIIII+o~ et sequentibus; quarta vero aqua, que
dicitur Cocytus, habetur infra, cantu XXXI et sequentibus.

	|130-138.  Maestro, ove si trova / Flegeton et Lethe.~ 
Audiens Dantes designare Virgilium quatuor fluvios infernales, et
eius designationem non plene intelligens, ait ad eum: <Magister,
ubi invenitur Flegeton, quem inter alios nominasti, et Lethe, de
qua taces?>  Cui Virgilius: <In omnibus>, inquit, <tuis
questionibus michi places: sed ebullitio aque rubee bene debebat
istam tuam solvere questionem>.  Quasi dicat: Nonne superius
Acherontem et Stygem vidisti? et quod visurus es Cocytum
audivisti?  Quare ergo ista aqua rubea quam ante oculos habes, non
intelligis Flegetontem? maxime cum tibi dixerim quod de lacrimis
que de statua cadunt non fiant nisi quatuor flumina, sive aque? 
Lethe autem videbis, sed non in Inferno, sed extra -- supple in
Purgatorio -- in quo fluvio anime a peccatis per penitentiam in
unde lavantur, sicut dicetur infra in secunda cantica, cantu
[28].  His autem omnibus demonstrationibus et rationibus
assignatis a luco recedunt et super unum duorum aggerum
Flegetontis iter arripiunt versus yma, ut sequens cantus clarius
demonstrabit.  Sed quia in isto cantu actum est de peccato
blasphemie in Deum, idcirco de ipso peccato aliqua videamus. 
Istud enim peccatum est gravissimum inter omnia scelera et
peccata, et hoc potest patere triplici ratione.  Et primo propter
excellentiam dignitatis offense; secundo propter excedentiam
feritatis canine; et tertio propter sententiam punitionis
statute.  Dico quod istud peccatum est gravissimum inter omnia
alia peccata, primo propter excellentiam dignitatis offense, quia
quanto persona que offenditur maioris dignitatis existit, tanto
eius offensa maior et gravior iudicatur.  Offensa enim que
infertur uni militi vel baroni maior est quam illa que infertur
uni laboratori.  Unde videmus, secundum iura, quod si unus det
alapam uni regi et alius det etiam alapam uni plebeio, quod licet
una et eadem sit offensa ex parte actus, non tamen una et eadem
ex parte recipientium iudicatur.  Ideo maiorem penam primus
recipiet quam secundus.  Isto itaque modo peccatum quod in Deum
committitur, sicut est blasphemia, est peccatum maximum
iudicandum.  Unde in Exodo XXIII dicitur: Principem populi tui
non maledices {cf. ^Exodus~ 22.28}.  Preterea, cum peccatum 
dicatur mortale eo quod tollit vitam spiritualem, et vita
habeatur per caritatem et amorem, illud peccatum quod destruit
maiorem amorem maius et gravius iudicatur.  Sed talis ordo
servandus est in amore, quod primo et super omnia debet homo
diligere Deum; secundo se ispum; tertio proximum.  Et ideo
gravius peccat qui occidit se ipsum quam qui occidit proximum,
inquantum contra maiorem amorem facit.  Simili modo, iniuria
illata in Deum est maxima iudicanda.  Preterea, iniuria que fit
alicui famose persone videtur esse gravior ex hoc quod in
turbationem et scandalum multorum redundare videtur.  Sed Deus
est persona valde famosa, quia Deus et Dominus noster est; et
ideo iniuria in ipsum commissa gravissima est censenda. 
Preterea, peccatum quod committitur in personam coniunctam
iudicatur gravius illo quod committitur in personam solutam, vel
minus coniunctam; sicut gravius est peccare cum matre vel filia,
quam cum sorore, vel extranea.  Sed Deus est nobis magis
coniunctus quam sint alii quicumque parentes, quod sic patet: Nam
pater, mater, fratres et sorores sunt nobis coniuncti secundum
carnem; Deus vero secundum animam, quia ipse creavit eam ad suam
ymaginem et similitudinem, et nichilominus dedit etiam nobis
corpus.  Unde magis est nobis coniunctus quam sint alii nostri
parentes.  Et ideo, cum Deus a nobis offenditur, sicut offenditur
a blasphemo, grande peccatum committitur.  Et idcirco
Constantinus imperator, considerans divinam maiestatem et quam
sit detestabile illam blasphemare, in sua conversione sanctissima
lege sancivit quod quicunque Christum blasphemaret, capite
puniretur.  Qualiter autem ista lex a christianis hodie
observetur, manifeste videmus.  Nam citius puniretur qui
blasphemaret simplici verbo unum canem tyrannum, quam qui
Christum Deum opprobriosis iniuriis laniaret.  Item in aliis
peccatis offendit homo Deum in servis suis vel in rebus eorum;
sed in blasphemia, immediate offenditur Deus.  Sicut raptor
offendit Deum in rebus servi sui, ita omicida offendit ipsum in
servo suo.  Sed blasphemus offendit Deum in rebus servi sui. 
Homicida offendit ipsum in servo suo; sed blasphemus offendit
Deum.

	Secundo patet gravitas huius peccati propter excedentiam
feritatis canine.  Excedit enim istud peccatum canis rabidam
feritatem, quia canis nunquam latrat contra dominum suum; et si
contra alios latrat, domino suo tamen applaudit, ipsum sequitur
et defendit.  Legitur de quodam cane quod, cum dominum suum
quidam occulte malivolus occidisset, et tota convicinia ad
videndum mortuum confluxisset, ille homicida, ne suspectus de
homicidio haberetur, illuc ivit.  Canis autem, qui iuxta corpus
astabat, viso homicida mox irruit in eum, et dentibus, unguibus,
et latratu ipsum adeo laceravit, mortem sui domini vindicando,
quod ille fuit ad tantam fidem canis tentus et capite
detruncatus.  Istud exemplum valde vituperat christianos et illos
qui Deum blasphemant et illos qui audiunt blasphemare, qui licet
non blasphement, tamen audiunt et iniuriam Dei sui non vindicant;
quod de Macumet facit contrarium Sarracenus.

	Tertio potest considerari gravitas huius peccati propter
sententiam punitionis statute.  Legitur enim in libro Levitici
XXIIII {^Lev.~ 24.10-16} quod egressus est filius mulieris Israel
quem pepererat de viro egyptio, et iurgatus est cum viro
israelita.  Cumque nomen Domini blasphemasset, adductus est ad
Moysen, quem Moyses misit in carcerem donec nasceret quid iuberet
Dominus.  Qui locutus est ad Moysen dicens: Educ blasphemum extra
castra, et ponant omnes qui audierunt manus suas super caput
eius, et lapidet eum populus universus.  Et hoc post modum
confirmavit pro lege dicens: Qui blasphemaverit nomen Domini
morte moriatur, lapidibus opprimet {^Br.~ obruet} eum omnis
multitudo populi.  Ad gravitatem etiam huius peccati facit quod
refert beatus Gregorius in libro ^Dyalogorum.~  Dicit enim quod
quidam fuit Rome, qui quendam puerum V annorum suum filium
tenerrime diligebat; qui puer consuetus erat nomen Domini
blasphemare quotiens aliquid contra suum animum accidebat. 
Accidit autem quadam die quod pater ipsum tenebat in brachiis,
puerque clamavit: <Mali homines ad me veniunt qui me tollere
volunt>.  Et cum hoc dixisset, nomen Domini blasphemavit, et
statim puer subito expiravit.  Si igitur Deus sic fecit puero V
annorum, qualiter timere debent adulti lusores?  Mirum est quod
ipsos terra non deglutit, vel fulmina non discindunt.  Sed
misericordia Dei magna non currit velociter ad vindictam.  Sed
hoc magis est timendum quia, quanto magis misericorditer
sustinet, tanto magis terribiliter punit.  Audi quid dicit
Maximus Valerius, qui fuit paganus, de longanimitate Dei, libro
primo, capitulo de neglecta religione {^De fact. et dict.~ I. i.
Ext. 3}: Lento quidem gradu ad vindictam sui divina procedit ira,
tarditatemque supplicii gravitate pensat.  Audisti sententiam,
audi miraculum.  Quidam lusor fuit in Sardinia qui in ludo
solitus erat nomen Domini blasphemare.  Hic cum esset
sagyttarius, portabat arcum et sagittas, et cum una die ludendo
omnes denarios perdidisset, sagittam in arcu ponens et versus
celum se erigens, illam contra Deum verbis contumelie sagittavit. 
Sagitta vero emissa illa die non rediit, sed alia die cunctis
videntibus super alearium rediit cruentata.

