	|SUMMARIUM.~  INCIPIT LIBER SECUNDUS PURGATORII ^Dantis 
Aldigherij de Florentia.  INCIPIT PRIMUS CANTUS SECUNDAE
CANTICAE DANTIS, ^in quo tractat sicut per Catonem fuerunt missi
visuri poenas animarum purgatorii; et tota ista secunda cantica
consistit in moribus; et ideo ita loquitur de Catone et de
quatuor astris, quia Cato fuit pater morum; et maxime quatuor
virtutum cardinalium.~

	|Proemio.~  CUM poeta bonus et peritus sit ille qui
describit et determinat unamquamque rem secundum suam
proprietatem et veritatem, ut scribit philosophus in sua poetria;
poeta Dantes descripto perfecte inferno secundum exigentiam rei,
in quo agitur de statu vitiosorum realiter et moraliter, juxta
formam promissi ordinis describit purgatorium in quo similiter
agitur de statu recedentium a vitiis.  Ego vero exoneratus
expositione libri primi, velut ipse in parte laboris fuerim cum
autore, alacrius accedo ad declarationem secundi, qui plus
difficultatis videtur habere ratione materiae altioris et
ignotioris.  Et primo quidem totum istum librum distinctum in
triginta tria capitula, ut per se patet, divido in tres partes
integrales, quarum primam voco antipurgatorium, secundam
purgatorium, tertiam vero postpurgatorium.  Prima pars continet
solum aliquos relegatos extra purgatorium propter tardatam
poenitentiam, qui vadunt errando, nec possunt intrare
purgatorium, sed ad tempus sunt circumvagantes; et ista pars
durat usque ad nonum capitulum.  Secunda pars, scilicet
purgatorium, continet in se septem genera peccatorum, qui
purgantur a septem peccatis mortalibus in septem gironibus; et
ista durat a nono capitulo usque ad vigesimum septimum.  Tertia
pars, scilicet postpurgatorium, continet paradisum deliciarum,
ubi poeta describit ecclesiam Dei militantem et primam
apparitionem Beatricis, et durat a vigesimo septimo usque ad
finem.  Primum capitulum prohemiale, tam nobile quam difficile,
habens in se passus fortes, potest breviter dividi in quatuor
partes generales; in prima quarum poeta more suo proponit et
invocat.  In secunda describit tempus amoenum quo incoepit hoc
sacrum opus et inspectionem coeli, et venerabilem custodem sancti
loci, qui facit eis aliquas petitiones, ibi: ^Dolce color.~  In
tertia ostendit quomodo Virgilius respondet ad quaesita illi
portario, et petit introitum ab eo, ibi: ^Lo duca mio.~  In
quarta et ultima ostendit quomodo custos persuasus concedit sibi
ingressum, et dat quaedam praecepta servanda, ibi: ^Marzia.~ 
Aliae sunt particulae speciales, quas assignabo juxta modum
solitum discurrendo per singulas.  

	|1-3.~  Ad primum igitur veniens dico quod poeta primo
proponit: proponit siquidem materiam dicendorum circa quam aperit
intentionem suam: et breviter dicit quod animus eius disponitur
et apparatur ad meliorem materiam describendam, quam fecerit
hucusque.  Ordina literam sic: |La navicella del mio ingegno~,
idest, ingenium meum, quod est tanquam navicula; et dicit
diminutive navicula ratione honestatis et humilitatis, quia
pervenit ad materiam humilem.  Nam secundo capitulo Inferni
faciens invocationem suam dixit satis superbe: ^o alto ingegno~,
vel respexit metaphoram magis propriam, quia navicula velocius
currit per aquam, et nihil velocius est ingenio, quod percurrit
universum cito, et multa complectitur.  Navicula etiam facilius
penetrat aquam, et ita ingenium acutum materiam.  Vel dicit
navicula, quia postea navigabit cum magna navi armata aquam
paradisi, ubi dicit secundo capitulo, ^dietro al mio legno che
cantando varca.~  -- |Omai~, idest, deinceps, |alza le vele~,
idest, erigit altam speculationem.  Et hic nota quod poeta noster
in toto poemate suo percurrit tres aquas; quarum prima est bassa
et mortua, scilicet infernalis, et istam navigat hucusque ad
litus cum remo; secunda est alta et viva, et ista incipit erigere
velum; tertia est altissima et profundissima, scilicet paradisi,
et ibi intrabit profundum pelagus: |che lascia dietro a se mar s@i
crudele~, idest, tam amaram materiam, qualis est infernalis, ubi
vidit tot et tam crudelia tormenta poenarum amariora omni mari,
ut patuit per totum librum praecedentem.  Et ostendit ad quid
erigat vela dicens: |per correr miglior acqua~, idest, causa
describendi meliorem materiam et magis piam.  Et hic nota quod
prima aqua, idest materia, est bona ratione justitiae, quae in se
bona est, quae etiam fuit bona pro poeta et sequentibus eum:
secunda est melior, quia habet in se justitiam et misericordiam:
tertia est optima, quia habet in se summum bonum et perfectam
felicitatem. 

	|4-6.  E canter@o.~  Hic poeta aperit suam intentionem
circa materiam propositam, dicens: |e canter@o~, idest, ego poeta
Dantes qui cantavi de primo regno infelicium damnatorum, nunc
cantabo, idest poetice describam, |di quel secondo regno~,
scilicet purgatorio, idest de secundo statu animae, quae recedens
a vitiis est in purgatorio morali coniuncta corpori, et
essentiali separata a corpore, prout notavi clarius primo
capitulo Inferni.  Ideo bene se declarans, dicit: |dove l'umano
spirito si purga~, ab omni sorde vitiorum cum poena debita; unde
dicit: |e di salire al ciel diventa degno~; quia nimis videtur
indignum, et contra divinam justitiam, quod anima polluta labe
malorum, impura et gravis ascendat ad coelum purissimum quod
totum est lux et amor.  Et hic nota, lector, quod ista tria regna
persuadet justitia vera etiam apud gentiles.  Unde ut omittam
testimonia Sacrae Scripturae et fidelium doctorum, de inferno
loquuntur magni philosophi et poetae; unde Aristoteles in sua
poetria dicit: ^in inferno enim est continua tristitia et moeror
inconsolabilis.~  Purgatorium posuerunt Pythagoras et Plato,
licet non sub nomine purgatorii, qui volunt quod anima pravi
hominis interdum intret corpus canis, asini, serpentis vel ursi,
ut ad tempus purgata possit redire ad astra.  De paradiso etiam
senserunt praedicti; unde Plato qui sequitur Pythagoram, et
Tullius qui sequitur Platonem, ostendunt uterque in suis libris
de republica praemia destinata justis in coelo, scilicet
immortalitatem et vitam beatam.  Unde Tullius in ultima parte
sexti de republica ostendit praemia parata cultoribus justitiae
in coelo, et persuadet amorem justitiae Scipioni.  Et quis sanae
mentis compos dicat Neronem et Scipionem pari praemio remunerari?
vel Messalinam et Lucretiam pari supplicio puniri?  Unde
Pythagoras in suis aureis versibus, ut Calcidius refert, dicit: 
^Corpore deposito cum liber ad aethera perges Evades hominem
factus deus aetheris alti.~  

	|7-9.  Ma qui.~  Nunc poeta facit suam invocationem; et
quia invocaverat poeticas Musas secundo capitulo Inferni in
generali, nunc invocat eas in generali, et unam in speciali. 
Dicit ergo primo: |ma la poesi morta~, idest, scientia poetica
mortua.  Dicunt aliqui quod poeta hoc dicit, quia tractavit de
mortuis; sed intellige sane, quia poesis non potest mori, sed
mortua idest neglecta et calcata tempore suo; hodie vero potest
dici mortua et sepulta, ideo dicit: |risurga qui~, idest,
reviviscat in ista materia nova, quam nunc intendo aggredi.  Unde
dicit: |o sante Muse~, quae faciunt homines sanctos et sacros
juxta illud Tullii in oratione pro Lucio Archia praeceptore suo. 
Quare suo jure noster ille Ennius sanctos poetas appellat, quod
quasi deorum aliquo dono et munere commodati nobis esse
videantur.  Nonne poesis fecit hominem istum de peccatore
sanctum? |poi che vostro sono~, scilicet poeta, idest, postquam
sum in totum deditus studiis vestris, et egregie poetavi circa
materiam inferni.  Et nominatim invocat principalissimam Musarum,
quae vocatur Calliope, et est eloquens pronuntiatio; unde dicit:
|e qui Calliope alquanto surga~, idest, invalescat et exaltet
vocem suam.  Ad quod nota quod poeta noster usus est eloquentia
in primo libro; nam introduxit Mercurium, qui est deus
eloquentiae, aperientem sibi portam civitatis infernalis cum una
virga, quod subtiliter expositum est Inferni capitulo nono.  Hic
vero indiget maiori eloquentia; in paradiso vero utetur maxima
eloquentia cum perfecta sapientia.  Ad intelligentiam autem
plenam huius invocationis et aliarum factarum et fiendarum in
toto poemate Dantis est notandum, quod omnes poetae tam graeci
quam latini fingunt novem Musas, de quarum numero et nomine omnes
convenire videntur; sed de ordine, virtute et proprietate est
magna diversitas.  Alii enim dicunt quod sunt novem sperae, sicut
Macrobius; alii quod sunt novem instrumenta formativa vocis
humanae, sicut Remigius super Martianum; et ipse Martianus aliter
ordinat Musas quam Fulgentius libro Mythologiarum; sed opinio
Fulgentii magis videtur digna favore et pluribus placet.  Unde
novissimus poeta Petrarcha sequitur ipsum in suo libro
Bucolicorum.  Est ergo sciendum, quod istae novem Musae finguntur
novem virgines, quae dicuntur deae poetarum, et figuraliter
repraesentant novem quae sunt necessaria poetanti.  Prima quarum
ponitur Clio.  Clio enim est dea gloriae, unde dicitur a Cleos
quod est gloria, quasi gloriosa dea, quia appetitus gloriae
principaliter incitat poetas ad scribendum, et ad finem famae
scribunt juxta illud Ovidii: ^Quid petitur sacris nisi longa fama
poetis~?  Unde Petrarcha ibidem tangens virtutem istius primae
Musae, dicit: ^Quid famae praedulcis amor~!  Quod breviter patet
in isto versiculo: ^Primum scire cupit famae dulcedine Clio.~ 
Secunda vocatur Euterpe, quae est dea delectationis; Euterpe enim
graece, latine dicitur bene delectans, quia summa delectatio est
in poeticis, ut pulcre ostendit Aristoteles in sua poetria; quod
indicat iste versus: ^Euterpe vocis grande juvamen habet.~ 
Tertia vocatur Melpomene, quae est dea meditationis; Melpomene
enim interpretatur meditationem faciens, quia post cognitionem et
delectationem debet homo instare scientiae meditando.  Nam non
potest haberi perfecta cognitio rerum nisi mediante meditatione,
quae perficit habitum scientiae; unde versus: ^Instat Melpomene
super oblectans meditando.~  Quarta dicitur Thalia quae est dea
capacitatis, idest apprehensionis; est enim apprehensio rerum
cognitarum cum delectatione et meditatione; dicitur enim Thalia
quasi ponens germina, quia plura colligit, capit et discit, ut
comprehenditur in isto versu: ^Ipsa Thalia sinu praemeditata
capit.~  Quinta Polymnia, quae est dea memoriae, et convenienter
ponitur post praedictam.  Dicitur enim Polymnia, multam memoriam
faciens, unde dicitur a polis pluralitas, et mens.  Nam post
apprehensionem necessaria est reminiscentia et retentio,
potissime poetae, qui tot, tam varia et dissona habet meminisse,
ut continet hic versus: ^Ne concepta fluant memorat Polymnia
multum.~  Sexta quae succedit in ordine nominatur Erato, quae est
dea inventionis; nam Erato interpretatur inveniens simile, nam
post habitum scientiae et memoriam debet poeta aliquid simile
invenire.  Miserum enim est semper uti inventis, et numquam
aliquid de proprio invenire; quod sonat iste versus: ^Invenit hic
Erato quae similentur eis.~  Septima est Terpsichore, quae est
dea judicii; unde Terpsichore idest, diiudicatio, de qua dictum
est: ^Terpsichore super inventis diiudicat ipsa.~  Octava meretur
nomen Urania, quae est dea electionis, et exponitur Urania, idest
coelestis; nam Uran graece, latine coelum; est enim vere opus
coeleste scire eligere thema describendum; quod coelestis mens
poetae Dantis mirabiliter fecit, qui tam nobilem materiam scivit
assumere, ut non habuerit parem nec ante nec post se.  Hoc autem
declaratur tali versiculo: ^Eligit Urania quae meliora probat.~ 
Nona ultimo complet numerum Calliope, quae merito ponitur in
fine, quia est dea elocutionis; nam eloquentia finaliter accedit
post omnia praedicta; nam, opere perfecto, fit recitatio, et
traditur doctrina aliis publice cum debita pronuntiatione et
eloquii venustate.  Bene enim dicitur Calliope a Chalo quod est
bonum, et phonos quod est sonus, quasi bona et consona vox, quod
manifestat praesens versus: ^Calliope regina sonat decreta
sororum.~  Nomina itaque Musarum sunt novem, scilicet Clio,
Euterpe, Melpomene, Thalia, Polymnia, Erato, Terpsichore, Urania,
Calliope.  Et nota quod Musae dicuntur filiae Jovis.  In medio
autem istarum nobilium puellarum stat Apollo deus sapientiae et
poetarum, et puellae in circuitu respiciunt illum allectae amore
eius.  Ipse vero tenet citharam septem cordarum suavissime
cantans, quia sol temperat armoniam septem planetarum; ideo bene
dictum est: ^In medio resonans complectitur omnia Phoebus.~  Ex
omnibus praedictis satis perpendere potes quare poeta noster
invocet Musas in generali, et in speciali istam Calliope, cuius
officium est in fine decantare et proclamare egregia opera
aliarum.  Ideo bene dixit: |e qui Calliope alquanto surga~,
scilicet ad defensionem meam contra aemulos meos, et adiuvet
cantum meum.  Et subdit poeta modum quo velit se juvari ab ista
nobili domina, scilicet ut cantet nunc pro poeta suo tam
excellenter, sicut olim fecit pro Musis suis contra Pierides quas
mutavit in picas.  Et ad huius fabulae intelligentiam claram
oportet praescire, quod sicut scribit Ovidius V Methamorphoseos
satis diffuse: Pallas dea sapientiae cum venisset ad visendum
Parnasum montem celeberrimum poetarum, de quo plene dicam primo
capitulo Paradisi, et Heliconem pulcerrimum fontem illius montis,
commendata amoenitate loci, vocavit Musas felices ratione loci et
studii.  Tunc Urania virgo coelestis, de qua dictum est supra,
respondit quod verum dicebat Pallas, si essent tutae ab iniuriis
violentorum; et continuo narravit quod cum semel ipsae novem
sorores irent ad templum Apollinis, quod est in monte Parnaso,
quidam nomine Pyreneus, qui armis subiugaverat regnum Boetiae,
videns eas blande et cum ficta reverentia invitavit illas, ut
intrarent tectum suum cum esset tempus pluviae.  Cum autem
cessasset pluvia et facta serenitate Musae vellent recedere, iste
iratus clausis portis parabat violare eas; sed Musae levissimae
evolaverunt per fenestras.  Pyreneus temerarius ascendit turrim
altam, et volens sequi eas deiecit se praecipitanter, et totus
confractus maculavit terram scelerato sanguine suo.  Cum autem
Urania diceret ista, Pallas visa est audire voces humanas in
arboribus; erant autem novem picae: et Pallade petente quae
essent, Urania iterum narravit aliam iniuriam factam Musis, et
dixit quod quidam nomine Pierius de Pelle civitate Alexandri
Magni genuit novem filias tantae superbiae et elationis, quod
temere transcurso longo spatio multarum terrarum, venerunt ad
montem Parnasum, et coeperunt prorumpere contra Musas, dicentes,
quod amplius non fallerent vulgus indoctum vana dulcedine cantus,
et si haberent aliquam fiduciam sui certarent cum eis cum tali
conventione, ut victae relinquerent locum, et victrices
retinerent possessionem loci, et huius certaminis judices essent
nymphae deae fontium.  Et dicit Urania quod contendere erat turpe
eis, sed cedere visum est turpius.  Ordine dato sederunt hinc
inde ambae partes in sedibus marmoreis; et illa quae minata
fuerat coepit cantare convicia deorum, qualiter in bello giganteo
fugerant et latuerant magnificando gesta gigantum.  Tandem facto
fine dicit Urania: mandatum fuit nobis ut responderemus; et tunc
omnes Musae commiserunt vices suas Calliope reginae, quae erat
eloquentissima omnium, quae mirabiliter decantavit laudes deorum
et ruinam gigantum.  Post longum cantum nymphae dederunt
sententiam, nemine discrepante, quod Musae vicerant; sed illae
protervae contradicebant, reclamabant et improperabant.  Ex quo
Calliope irata dixit: postquam non sufficit vobis esse victas,
dabimus vobis peiores poenas: et continuo, illis ridentibus et
spernentibus comminationes Calliope, percussit eas et maledixit
in ira sua; et subito conversae sunt in picas, et antiqua
loquacitas et rauca garrulitas et vanum studium loquendi remansit
in eis.  Musae vero victrices assumpserunt sibi nomen victarum,
quia vocatae sunt Pierides, sicut flliae Pieri, sicut olim Scipio
vocatus est Africanus ab Africanis devictis ad perpetuam rei
memoriam et gloriam.  Fabula breviter transcursa, nunc breviter
videamus circa ipsam aliquid allegoricum, quoniam ista est fictio
jocunda valde.  Dico ergo primo quod Pyreneus est superbus,
violentus qui videtur interdum admittere, colere et honorare
Musas intra domum suam simulate habendo et legendo libros multos
et pulcros poetarum, non ad usum virtutum, sed voluptatum suarum;
ideo bene dicitur velle violare Musas, sicut Nero qui aliquandiu
dedit operam Musis, et aliquando poemata scripsit; sed Musas et
musicam et cantum et eloquentiam convertit in usum obscenitatum
suarum, quando, mutato habitu, discurrebat per omnia lupanaria
Romae, et cum meretricibus disputabat de omni genere voluptatum
vocans illas commilitones suos, et suadens ut bene sperarent quia
eis non poterat deficere, vivente Nerone.  Et Galienus imperator
poemate clarus, sed foedatus omni vitiosa libidine, cum alii
poetae fecissent epithalamia super nuptias nepotis sui, fecit
ipse epithalamium, idest carmen nuptiale valde subtile, sed in
materia inhonesta, dicens: ^Ite simul pueri pariter sudate
medullis Omnibus inter vos; nec murmura vestra columbae, Brachia
non hederae nec vincant oscula conchae.~  Sed Musae evolant et
evadunt, quia scientia est inviolabilis, ut inquit ille: ^Has
saltem nullus potuit pervincere terror.~  Licet enim Nero fecerit
mori Senecam et Lucanum, tamen illi cum scientia et virtute sua
revolaverunt ad sua astra, et fama et gloria indelebilis remansit
de eis: ipse vero in fine prostratus, confusus et infamatus:
talem exitum habet omnis violator scientiae et virtutis.  Sed
ulterius sicut aliqui faciunt iniuriam Musis per violentiam, ut
patuit in Pyreneo, ita alii faciunt iniuriam eis per ignorantiam,
sicut patuit in filiabus Pieri, quae novem praesumpserunt
contendere contra novem Musas, quia scientia tot habet hostes
quot sunt ignorantes.  Unde et septem scientiae liberales
similiter habent picas infestas sibi, imo etiam septem mechanicae
habent suas picas; quia in omni arte et scientia inveniuntur
doctores, magistri et artifices ignorantes, qui solum vigent
temeritate, et superba loquacitate audent contendere cum peritis
et probis, magnificantes se solis verbis; et si semper inventi
sunt tales, maxime hodie, quando soli sophistae audiuntur in
scholis et ubique.  Sed huius litis judices sunt nymphae deae
fontium, idest viri sapientes, clari, qui sunt fontes sapientiae
et eloquentiae, quia soli sapientes sunt qui possunt vere
judicare de scientibus et ignorantibus, et dant justam sententiam
inter eos; sed ignorantes non acquiescunt, imo pertinaciter
reclamant, sed finaliter remanent picae, quia solum remanet eis
sonus verbalis; et in sylvis, idest in populis, garriunt more
picarum, quae proferunt verba et voces humanas non intelligentes
se, nec alios.  Ideo bene tales possunt dici corvi loquaces,
picae garrulae; et ranae strepidulae, quae importuno clamore
obstrepunt auribus audientium.  Sed videbatur Musis turpe
contendere cum istis, quia juxta verbum Salomonis: ^Noli
respondere stulto secundum stultitiam suam, ne sibi similis
videaris~; tamen turpius visum est cedere, quia, ut dicit idem
sapiens: ^desponde stulto ne sibi sapiens videatur~.  

	|10-12.~  Nunc ad literam redeundo dicit poeta: Calliope
surgat armata, |seguitando il mio canto~, idest, juvando favore
suo meum poeticum tractatum, |con quel suono~, scilicet cantu
poetico excellenti et potenti, |di cui~, scilicet soni, |le Piche
misere~, idest, Pierides infelices miserabiliter mutatae in picas
propter suam audaciam et calorem juvenilem, |sentiro lo colpo
tal~, maius vulnus non potest dari talibus, quam detegere
ignorantiam suam, |che disperar perdono~, quia numquam postea
possunt sperare ut restituantur ad primam famam, quam prius
intempestive et indigne usurpare sibi conabantur; istud enim est
commune vitium juniorum.  Et sic vide quantum similitudo facit ad
propositum; quia poeta noster implorat hic ut ipse nunc possit
confundere aemulos ignaros poetriae, sicut jam Calliope confudit
picas adversarias suas, et dimisit eas in mala hora cum garritu
suo nihil nocituras sibi.  Sicut ergo magna Musa obtinuit
victoriam contra foeminas garrulas quae audebant disputare secum,
ita magnus poeta contra aemulos garrientes more mulierum, qui tam
temerarie quam ignoranter audebant calumniare bene dicta eius,
ponentes os in coelum, sicut Pierides contra deos.  Sed autor
noster loquitur laudes Dei et deorum, idest, angelorum, ut
patebit in processu.

	|13-18.  Dolce color.~  Ista est secunda pars generalis
huius capituli primi, in qua autor noster, facta pulcra
invocatione, volens descendere ad tractatum, primo describit
pulcrum tempus, quo incoepit pulcerrimum opus suum.  Describit
autem ortum aurorae primo per effectum, scilicet per clarorem
aeris: secundo per causam, scilicet per apparitionem Luciferi,
qui praenuntiabat solem venire ad ortum.  Et quia litera est
fortis volo te scire, quod poeta noster vult sententialiter
dicere in effectu, quod ubi erat semper solitus videre in inferno
aerem caliginosum, pestilentem, semper inquietum, minantem
fulgura, tonitrua, tempestates; nunc intraturus purgatorium
invenit aerem clarum, luminosum, purum, quietum; ideo exhilaratus
est.  Intraverat autem infernum adveniente tenebra noctis, nunc
autem intrabit purgatorium adveniente luce diei.  Ad literam
ergo, dicit poeta: |Dolce color~, scilicet pulcer et purus color
illius aeris ad differentiam coloris aeris infernalis, qui est
obscurus et amarus, |d'oriental zaffiro~, idest, illius aeris
coelestis, quem pulcre tangit sub metaphora coloris lapidis
zaphiri; nihil enim terra parit similius coelo sereno, ipso
zaphiro.  Ergo per zaphirum intellige solummodo illum colorem
serenum aeris similem zaphiro.  Nec intelligas, sicut quidam vane
dixerunt, quod per zaphirum poeta intelligit Beatricem, quia
ipsam tantum inveniet in summitate montis purgatorii.  Ideo
dicit: |che s'accoglieva nel sereno aspetto~, idest, in
inspectione illius aeris sereni, qui recte videbatur unus
zaphirus |dal mezzo puro~, idest, ab illo hemisperio inferiori;
unde dicitur hemisperium quasi dimidia spera: medietas enim coeli
semper est super terram, alia medietas infra, ut dictum finali
capitulo Inferni, et dicetur secundo capitulo sequenti, |infino
al primo giro~, idest, usque ad circulum lunae, cuius globum
dicit attingere usque ad globum lunarem: vel |primo giro~, idest,
usque ad circulum ignis, qui est primus in spera activorum et
passivorum; et videtur melior expositio, |ricominci@o diletto agli
occhi miei~, scilicet intellectualibus, |tosto~, idest, quam
cito, |ch'io usci' fuor de l'aire morta~, scilicet infernali, ubi
stant vere mortui et dicit: |che m'avea contristati gli occhi e
'l petto~; idest, conturbaverat mentem meam oculo videndo, et
corde compatiendo tam tristia mala damnatorum.  Et tangit causam
huius serenae apparentiae; et vult breviter dicere quod Venus
oriens in illo hemisperio ita clarificabat aerem; Venus enim
aliquando est orientalis, sicut quando praecedit solem in ortu
suo, et tunc vocatur Lucifer, quasi lucem ferens, et est
lucidissima aliarum stellarum; aliquando vero est occidentalis,
scilicet quando sequitur solem in occasu, et tunc vocatur
Hesperus, ut dicetur plenius Paradisi capitulo VIII.  

	|19-21.~  Dicit ergo: |lo bel pianeta~, idest, Venus quae
est pulcra aspectu suo, et facit homines pulcros et amantes et
amabiles; unde dicit: |ch'ad amar conforta~, idest, suadet et
inclinat influentia sua ad amorem, nam dicitur mater amoris;
|faceva tutto rider l'oriente~, idest, laetari, splendere.  Sicut
enim aer videtur tristari adveniente nocte, quia induit colorem
nigrum; ita videtur laetari adveniente die, quia induit colorem
clarum, et dicit: |velando i pesci~, quia Venus erat in piscibus,
et nimio splendore suo celabat ipsum signum, |ch'erano in sua
scorta~, quia semper incedit per signa zodiaci, sicut et caeteri
planetae.  Si ergo Venus oriebatur cum piscibus, consequens est
quod sol oriebatur cum Ariete post Venerem, quia Aries sequitur
immediate post Venerem, et sic appropinquabat dies.  

	|22-27.  Io mi volsi.~  Hic poeta ostendit quid viderit
pulcrum in illo hemisperio sereno; et dicit quod convertens se ad
meridiem respexit alium polum australem, in quo vidit quatuor
lucentissimas stellas.  Sed ad declarationem huius literae, quae
videtur obscura, bonum est praescire, quod quemadmodum hic juxta
polum nostrum sunt aliquae stellae quae videntur immobiles, quia
numquam moventur vel recedunt a visu nostro, ita in opposita
parte videtur rationabile, quod sint aliquae stellae circa illum
polum, quae in alia parte terrae eodem modo non referuntur a
firmamento.  Illae ergo numquam possunt apparere in hac
temperata, quia tumor terrae interpositus est.  Nec mirum cum
dicatur in India esse gentem cui non apparet nisi una de stellis
plaustri; quod contingere non potest propter aliud, quam propter
interpositionem tumoris umbrae terrae: ex quibus patet quod poeta
noster non poterat videre simul utrumque polum, sicut multi falso
dicunt hic; ideo si coeperat videre polum antarticum, desierat
videre polum articum.  Polus enim septemtrionalis est super
capita nostra; antarticus vero est in opposita parte, et sub
pedibus nostris, et firmamentum semper volvitur ab ortu in
occasum inter hos duos polos; et inde contingit quod polus noster
numquam recedit a visu nostro, et ille qui est ex altera parte
numquam nobis apparet; et e converso accidit in alio hemisperio. 
Ideo ad literam; dicit poeta: |io mi volsi a man destra~,
scilicet versus meridiem, |e posi mente~, idest, respexi cum
oculo mentis, |a l'altro polo~, scilicet australem, qui erat
altus ibi sicut nobis est bassus, |e vidi quattro stelle~, idest,
quatuor virtutes cardinales, ut autor se glosat, et exponit
capitulo antepenultimo huius Purgatorii, quae merito appellantur
stellae, quia sunt clarae et incorruptibiles velut stellae.  Et
nota quod circa alium polum sunt tres lucidissimae stellae
oppositae istis quatuor, ut dicetur infra capitulo VIII, quae
allegorice sunt tres virtutes theologicae; et dicit, |non viste
mai~, idest, non visae jam per multa secula ab hominibus
vitiosis, sed antiqui egregie coluerunt eas, ideo dicit: |fuor
che a la prima gente.~  Et hic nota quod aliqui exponunt hoc sic,
idest, praeterquam ab Adam et Eva; sed ista est nimis stricta
expositio, quia primi parentes parum steterunt in statu
innocentiae, et nimis pauci fuissent cultores istarum virtutum;
et tamen statim ostendet quod Cato fuit illustratus eis.  Alii
exponunt, praeterquam a prima gente, idest ab hominibus primae
aetatis, quae dicitur fuisse aurea, quae ignoravit vitia et
innocenter coluit virtutes: sed quando ista aetas fuerit non
invenio.  Sed credo quod poeta velit dicere, quod miseri moderni
perdiderunt visionem istarum quatuor stellarum, quas antiqui
nostri bene viderunt, et vixerunt ambulantes ad lucem earum, ad
quas caeterae virtutes morales reducuntur, sicut antiqui romani. 
Unde Augustinus XV de Civitate Dei: ^ostendit Deus in
opulentissimo regno romanorum quantum civiles virtutes valeant
etiam sine vera religione~: et magni philosophi et poetae tam
graeci quam latini.  Et ista videtur vera intentio autoris, quod
ipse clare manifestat infra capitulo VIIII, ubi dicit Virgilius,
quod stat cum illis qui plene noverunt quatuor virtutes etc.  Et
declarat excellentiam pulcritudinis istarum stellarum dicens: 
|goder pareva il ciel di lor fiammelle~, quia viri coelestes
illustrati radiis earum, quae dirigunt homines ad felicitatem; et
quia moderni desierunt colere eas, ideo statim poeta ex dolore et
indignatione indignanter exclamat: |o~, idest, dico, |sito
settentrional~, per hoc intelligit orbem romanum christianum, qui
est vicinus tramontanae et polo nostro septemtrionali, licet
posset large intelligi de omnibus incolentibus terram nostram
habitabilem, qui omnes vident ipsum polum, licet magis
septemtrionales et occidentales, |vedovo~, idest, viduatum et
spoliatum tanta claritate stellarum; unde dicit: |poi che privato
se' di veder quelle~!  

	|28-33.  Com'io.~  Nunc poeta, ostensa amoenitate aeris
et pulcritudine coeli, describit venerabilem senem custodem loci. 
Hic autem erat Cato Uticensis.  Et quia hic videtur error satis
enormis, rogo te, lector, ut vires animi parum colligas ad
considerandum quid poeta noster intendat sub ista mirabili nova
fictione, quae videtur sapere haeresim; nimis enim videtur
absurdum quod ponat Catonem custodem purgatorii, quem debuisset
ponere in inferno, tum quia fuit paganus infidelis, tum quia
interfecit se ipsum; unde debebat melius reponi inter violentos
contra se ipsos.  Ad hoc dicunt aliqui quod poeta propter
mirabilem virtutem Catonis imaginatur quod Deus inspiraverit sibi
veram cognitionem fidei; sed istud nihil valet, ^quia ubi te
invenero, ibi te judicabo.~  Licet enim possibile sit quod
suspendens se laqueo habeat contritionem et salvetur, tamen non
possumus nec debemus judicare nisi de damnatione eius.  Ideo si
poeta habebat respectum ad excellentiam virtutis Catonis,
sufficiebat ponere ipsum inter viros illustres cum Socrate,
Seneca, et aliis magnis viris, quos ponit sine poena in loco
luminoso et herboso.  Alii dicunt, et communiter omnes, quod Cato
hic ponitur pro honestate; nec istud valet, quia Augustinus primo
de Civitate Dei circa principium, ubi egregie disputat contra
istum Catonem quia se occidit, dicit: ^non honestas turpia
praecavens, sed infirmitas adversa non substinens.~  Praeterea
honestas figuratur potius in Martia uxore Catonis, ut dicetur
paulo infra.  Sed omissis ambagibus pro vera intelligentia huius
passus debes memorare, quod poeta noster ut plurimum loquitur de
purgatorio morali.  Quod ut clare pateat est notandum: M. Cicero
in epistolis quas scribit Q. Ciceroni fratri suo, qui, parvi
corporis, sed magni animi fuit, legatus Julii Caesaris in Gallia,
ut patet apud Julium Celsum, cum fecisset illi multas
persuasiones ad virtutem, concludit quod frater faciet hoc
faciliter si putaverit ipsum Tullium esse praesentem omnibus
rebus quas dicet et faciet.  Ecce qualiter Tullius proponit se
ipsum fratri suo in exemplum virtutis.  Seneca autem scribens
Lucilio amico suo optimo noluit proponere se in exemplum illi,
quia non fuit ita cupidus gloriae; sed suadet ut ipse fingat sibi
praesentiam alicuius clarioris viri, cuius autoritate se
custodiat, sicut Catonis, Scipionis, aut Laelii, qui fuit amicus
perfectissimus Scipionis.  Et addit quod si Cato videtur sibi
nimis rigidus, quod eligat Laelium virum remissiorem, vel alium,
cuius vita et ordo placuerit sibi.  Sic ergo Seneca reliquit
nobis libertatem eligendi quem volumus, dummodo eligamus illum
cuius vita sit nobis nota.  Ad propositum ergo Dantes ingressurus
viam virtutis moralis sequitur consilium Senecae, et eligit
Catonem rigidum, quia ipse etiam multum fuit rigidus et durus;
similiter multi eligunt sibi ipsum Senecam sicut ego mihi elegi
ipsum Dantem.  Nec mireris, lector, si sic moraliter dixi istum
passum fore intelligendum, quia etiam Virgilius non habet hic
locum, nisi loquamur de purgatorio morali, quia non novit
purgatorium essentiale, neque in vita cum fuerit paganus, neque
post mortem cum sit damnatus.  His notatis, vide qualiter poeta
noster cum consilio Senecae moralis fingit sibi praesentiam
Catonis, qui dirigit ipsum ad viam virtutis altissimae; et sicut
dixi de virtutibus, ita intellige de scientiis, quia Tullius
conatur imitari Platonem, Virgilius Homerum, Statius Virgilium. 
Nunc descende ad literam quam ordina sic: ego Dantes, |vidi
presso di me un vecchio~, scilicet Catonem Uticensem, quia erat
senex aetate, quia diu vixit, et sapientia multa, |solo~, sine
socio, quia non indigebat duce, sicut poeta noster qui erat
sociatus Virgilio, vel, |solo~, idest, solitario, quia solitudo
est maxime amica viris sapientibus et virtuosis; et dicit: |degno
di tanta riverenza in vista~, idest in apparentia.  Erat autem
Cato summe reverendus ratione aetatis, quia senex; natione, quia
romanus; dignitate, quia senator urbis, et functus multis
magistratibus; claritate sapientiae et virtutis, quae reddebant
eum venerabilem etiam hostibus, |che pi@u non dee al padre alcun
figliuolo.~  Et hic nota bene quod parentes sunt honorandi a
filiis post deos, ut dicit philosophus: sed si parentibus qui
dederunt nobis corpora debemus omnia, et si datoribus
beneficiorum debemus multa; quanto magis de nobis sunt bene
meriti praeceptores et magistri qui formaverunt animos nostros? 
Primi enim dederunt nobis donum corruptibile et caducum; alii
vero donum immortale.  Et hunc senem vidi, |com'io dal loro
sguardo fui partito~, idest, statim cum removi oculos meos ab
inspectione illarum quatuor stellarum, |un poco me volgendo a
l'altro polo~, scilicet ad nostrum articum; et non intelligas
quod viderit ipsum, quia, ut jam dictum est, non poterat simul
videre utrumque polum; nec autor dicit se vidisse ipsum polum,
imo dicit contrarium, quia dicit: |l@a onde il carro~, idest,
constellatio circa polum nostrum, quae dicitur ursa maior, |gi@a
era sparito~; per quod dat intelligi quod jam transiverat ad
aliud hemisperium ubi non apparebat polus noster, qui tamen bene
apparebat in nostro hemisperio superiori antequam transitum
faceret ad illud hemisperium.  Nec exponas, sicut aliqui falso
exponunt, quod autor velit dicere quod jam fiebat dies, quia tunc
plaustrum disparet nobis quantum ad visum nostrum; sed totum
contrarium erat, quia dies fiebat in illo hemisperio inferiori,
in nostro vero fiebat nox, et incipiebat plaustrum videri a
nobis.  

	|34-36.  Lunga la barba.~  Hic poeta describit istum
venerabilem senem ab habitu corporis et animi, scilicet a
virtutibus.  Sed antequam veniam ad expositionem literae, primo
est curiose insistendum ad tollendum unam dubitationem, quae
omnes intelligentes adducit in magnam admirationem, scilicet
quare poeta noster non potius inducit hic Catonem superiorem, qui
fuit optimus morum censor, et correxit in urbe mirabiliter malos
mores, et habuit ingenium divinum, versatile ad omnia? et ut
videas clare quod non immerito mirantur de hoc, est
consideratione dignissimum quod multi fuerunt Catones, puta
septem de eodem sanguine, sicut patet per A. Gellium libro
Noctium Atticarum, ubi tractat de genealogia Catonum, quorum
primus et ultimus fuerunt viri praestantissimi, scilicet Cato
Censorius et Uticensis.  Cato prior oriundus de Tusculo civitate,
proavus istius Catonis Uticensis, primus venit Romam.  Ergo M.
Porcius Cato, a quo Portia familia originem habuit, videtur
superior Catone posteriore non solum aetate, sed virtute et
probitate multiplici.  Nam primo quidem promeruit cognomen
singulare sapientiae, in qua non videtur habere parem, de
naturali sapientia intellige; et non solum magnam sapientiam, sed
etiam magnam scientiam literarum; nec solum literis latinis, sed
etiam graecis operam dedit, cum tamen latinas jam senior
didicisset.  Scripsit librum ^de originibus~, opus famosum, et
librum ^de agricultura~; fuit enim optimus agricola sui temporis. 
Ultra scientiam magnam habuit maiorem eloquentiam quam aliquis
suus contemporaneus, quia latina eloquentia nondum pervenerat ad
summum culmen, quod postea fecit sub Cicerone, ut testatur Seneca
libro Declamationum.  Ideo fuit eloquentissimus orator suo
tempore; nam scripsit orationes innumerabiles.  Sicut enim
scribit Titus Livius, quadraginta quatuor vicibus pro se causam
dixit; nec unquam senectute coactus ut vellet defendi per alium,
et semper sententiis absolutus fuit, quod erat signum magnae
severitatis et innocentiae.  Fuit enim clarissimus prudentia in
consulendo rei publicae, et virtute bellica.  Ipse consul creatus
profectus in Hispaniam, magna proelia gessit cum magna industria
et audacia; sed cum non posset continere gentem ferocem a
rebellione, ablatis armis quibus semper assueverant et sine
quibus vivere nesciebant, ut tolleret illis omnem causam et
materiam rebellandi, misit singulis civitatibus literas cum
mandato, ut statim visis praesentibus singulae prosternerent
muros et moenia sua.  Unaquaeque credens sibi soli praecipi
paruit mandatis; multae tamen rebelliones continuo fiebant, sed
rigidissimus dux omnem asperitatem vincebat in nullum severior
quam in se ipsum, laboris, vigiliae, famis, somni, patientior in
se quam in aliis, nihil habens in exercitu suo praecipuum nisi
curas et nomen imperii.  Nam dum iret in Hispaniam consul populi
romani usus est eodem vino et cibo quo remiges, contentus
ministerio trium servorum.  Pro certo hic vir fuit insignis et in
omni re mirabilis; nam cum quidam essent apti ad scientiam juris
civilis, quae tunc erat in praetio maximo; alii ad scientiam rei
militaris, iste pariter ad omnia promptus erat; si literis operam
daret, crederes illum natum ad literas; si armis ad arma; et
breviter quicquid agere attentasset, id suum artificium
judicasses.  Unde non erat facile judicare cui rei esset aptior,
cui arti esset habilior; nam, ut utar verbo Plinii VII Naturalis
Historiae, fuit optimus orator, optimus senator, optimus
imperator.  Orator, inquam, elegantissimus, senator gravissimus,
imperator victoriosissimus.  Nam in juventute multis claris
pugnis ornatus, postquam ad aetatem et dignitatem venit, laude
muliplici extitit honestatus, nulli hominum secundus, in omni re
quam aggrediebatur modestissimus, in advocatione acerrimus, nulli
cedens, imo tanto durior, quanto ille contra quem orabat, erat
maior, saepe accusans nobiles, saepe accusatus ab illis, sed
semper absolutus; nec unquam victus labore et periculo, aut
territus; securus semper et indefessus ad omnia, ita ut videretur
ferreus animo et corpore; nam numquam aliquam partem vitae
tranquillam duxit, quia numquam a rei publicae ministratione
cessabat, nec ullam partem vitae ab invidia aemulorum tutam egit. 
Ideo octuagesimo sexto anno accusatus de crimine capitali, cum
haberet paratos juvenes oratores qui possent adiuvare et
defendere innocentiam et aetatem tanti viri, nullius auxilium
voluit; quod adstantibus miraculum visum est, quia nullus potuit
notare vocem trementem, aut memoriam vacillantem senio ex aliqua
parte.  Demum anno nonagesimo opposuit se Sergio Galbae oratori
facundissimo accusanti Hispanos, et quos juvenis vicerat ense et
consilio, senex lingua et oratione defendit, et ipsum Galbam
fecit de accusatore reum, et protraxit ad judicium populi.  Ipse
vero de victoriis Hispaniae justissime triumphavit.  Ipse deinde
fuit legatus Actilii Glabrionis, consul secundum Titum Livium, et
secundum Tullium tribunus militaris, et militans sub eo fuit
magna pars magnae victoriae quam ille habuit de Antiocho
potentissimo rege Syriae ad montes Thermopylarum in Graecia.  Et
non multo post contra voluntatem nobilium, qui hunc virum oderant
et timebant, factus censor cum L. Valerio Flacco quem ipse voluit
collegam egit severissimam censuram, multos notatos infamia
expulit de Senatu, praecipue L. Quintum Flaminium fratrem Titi
Flaminii magni ducis, qui vicerat Philippum regem Macedoniae,
quia ille Lucius Placentiae fecerat decapitari hominem in
convivio quamvis reum mortis ad instantiam unius suae
meretriculae, quae dicebat numquam vidisse hominem decollari;
mores novos et corruptos extirpavit et antiquos reformavit: et ut
concludam cito, talis fuit ista censura, quod cum prius et postea
multi fuerint censores viri illustres, Cato solus meruit cognomen
censoris, et vocatus est Cato Censorius.  De Catone superiore
satis dictum est: de posteriore dicta sunt mirabilia Inferni
capitulo XIIII.  Hic enim Cato habuit corpus infatigabile et
animum invincibilem, qui fortiter et patienter portavit in arena
Africae omnia intolerabilia incommoda, pericula, damna, sicut
violentiam venti austrini, excessum caloris, inopiam aquarum,
errorem viarum, multum timens omnibus suis, sibi vero nihil.  Sed
omnia haec mala erant laevissima nisi invenisset diversa genera
serpentum pestilentium, infligentium varia genera mortium
inaudita, sicut plene scriptum est Inferni capitulo XXIIII et
XXV, et tamen inter tot pestes et mortes suorum numquam hic Cato
visus est fractus aut negligens; imo virtus Catonis similis erat
virtuti nutritivae quae numquam quiescit, imo caeteris
quiescentibus ipsa vigilat, et magis laborat digerendo cibum et
ministrando omnibus membris alimentum.  Ideo Cato iste merentius
triumphasset de arena Africae, quam alter Cato pro Hispania
subiugata.  Multa sparsim scripta sunt apud diversos autores de
laudibus huius Catonis, quas omnes, ut claudam uno verbo, dicit
Tullius uno verbo de eo quod nemo melior natus est, nemo pietate
praestantior.  Valerius vero dicit, quod qui unum bonum ac
sapientem nominare voluerit, sub Catonis nomine diffiniat.  Nota
tamen quod Cato primus tantum laudatus fuit valde adversus
Africano superiori duci clarissimo, sub quo quaestor militaverat
tempore secundi belli punici, et fuit causa quia ille recederet
de Roma; fuit etiam autor quod Carthago everteretur contra
Scipionem Nasicam virum optimum; unde ex sententia Catonis, ipso
jam mortuo, Carthago deleta est, quae erat tamquam eos semper
acuens romanam virtutem.  Fuit enim iste Cato prior semper magnus
stimulus nobilium, et habuit linguam amarissimam nimis.  Cato
vero Uticensis fuit inimicissimus Caesaris; ideo cum Cicero
fecisset librum de laudibus Catonum, Caesar fecit librum in
contrarium quem vocavit Anticatones.  His ergo bene libratis
potes faciliter perpendere, lector, quod isti duo Catones,
diverso licet tempore, fuerunt duo lumina clarissima romanae
virtutis; sed licet Cato Censorius in multis videatur excedere
pronepotem suum, quia fuit excellens in literis, armis et in
artibus urbanis et rusticis, tamen poeta noster potius elegit
sibi istum secundum quam primum, quia magis faciebat ad suum
propositum; quia iste Cato fuit maxime centrum quatuor virtutum
moralium, quas finxit jam apparuisse sibi in isto principio
tendenti ad purgatorium, et fuit acerrimus defensor libertatis,
quam solam poeta nunc ibat quaerendo.  Nunc est tempus redeundi
ad literam.  Igitur poeta describit istum Catonem prius ab eius
canitie veneranda, dicens:  et ille senex |portava la barba lunga
e mista di pel bianco~, idest, canam, |ai suoi capegli
somigliante~, idest, barbam similem suis capillis canis: est
tamen idem effectus; in canis enim est prudentia.  Et hic nota
quod hoc est acceptum a Lucano, qui scribit in secundo, quod
quando orta sunt bella civilia inter Caesarem et Pompeium, Cato
permisit sibi crescere barbam et capillos in signum doloris,
tamquam pater amantissimus patriae; unde dicit: ^Urbi pater est,
urbique maritus, in commune bonus~ etc., et dicit: |di quai~,
scilicet capillis, |doppia lista cadeva al petto~, scilicet per
utrumque humerum; et moraliter loquendo potest intelligi de
virtute et sapientia quae dependebant ab illo sacrosancto capite. 

	|37-39.~  Deinde describit ipsum ab ornatu virtutum,
dicens: |li raggi delle quattro luci sante~, idest praedictarum
lucidarum stellarum; quae quatuor virtutes morales radiabant in
sancto pectore Catonis, ita Tullius et Lucanus vocant ipsum
Catonem sanctum, qui erat subiectum ipsarum virtutum; unde dicit:
|fregiavan s@i~, idest, exornabant, |la sua faccia di lume~, quia
reddebant eum clarum.  Unde Valerius Maximus describit hunc
Catonem ab istis quatuor virtutibus principalibus, quarum prima
prudentia docet recte agere omnia; justitia reddere unicuique
quod suum est; temperantia refroenare voluptates; fortitudo esse
robustum contra pericula mortis.  Ideo dicit: |ch'io il vedea
come 'l sol fosse davante~, idest, ac si esset dies clara, quae
tamen non erat adhuc, sed claritas Catonis adiuvabat claritatem
aurorae, et reddebat ipsum visibilem clare.  

	|40-48.  Chi siete.~  Nunc poeta ponit orationem Catonis
ad eos, qui petit tria, et primo qui sint qui evaserunt ab
inferno, unde dicit: |diss'ei~: scilicet ille Cato tam luminosus,
|chi siete voi~, loquitur cum admiratione factus stupidus
novitate rei numquam alias visae, |movendo quelle oneste piume~,
idest, loquendo; hoc pro tanto dicit, quia loquendo movebat pilos
barbae in facie sua honesta, |che contro al cieco fiume fuggito
avete la prigione eterna?~ idest, infernum.  Et hic nota quod
multi exponunt, quod poeta vocat Acherontem caecum flumen, quod
est omnino falsum et impossibile, quia isti non exiverant de
inferno per flumen Acherontis per quod intraverant; et si
exissent non transissent ad hemisperium inferius, nec unquam
pervenissent ad purgatorium; sed appellat caecum flumen illum
rivulum qui nascitur ad radices montis purgatorii contra
infernum, quia directe aqua purgatorii opponitur aquae infernali,
quae aqua est occulta, quia labitur sub terram, ut patuit finali
capitulo Inferni, contra cuius cursum Virgilius et Dantes nunc
venerant: imaginabatur Cato quod isti essent de numero
damnatorum, ideo mirabatur; unde facit secundam petitionem et
dicit: |chi v'ha guidati? o chi vi fu lucerna~, quasi dicat: et
si sic est quod evaseritis ab inferno, quo duce, et cum quo
lumine potuistis venire per tramitem tam occultum?  Sciebat enim
Cato quod ratio naturalis non poterat recedere a statu vitiorum,
nisi divina gratia illuminante.  Unde dicit: |uscendo fuor de la
profonda notte~, idest, de alta caligine nocturna, |che sempre
nera fa la valle inferna?~ idest, quae nox facit semper nigram
vallem infernalem, quia in inferno numquam lucet sol, numquam
apparent sidera, quae autor jam pro parte coeperat videre hic. 
Ideo Cato admirative facit tertiam petitionem et dicit: |le leggi
d'abisso~, ubi nulla redemptio est habitantibus ibi, |son cos@i
rotte?~ scilicet per vos, quod est impossibile, |o @ee mutato in
ciel novo consiglio~, idest, an hoc est indultum vobis ex
speciali gratia divina, |che dannati~, idest, vos damnati in
inferno, |venite a le mie grotte?~ idest, ad locum purgatorii.

	|49-51.  Lo duca mio.~  Ista est tertia pars generalis,
in qua poeta noster ostendit quomodo Virgilius responderit Catoni
ad quaesita, et petiverit introitum; et primo ostendit quomodo
Virgilius viso et audito isto sene sapientissimo reddiderit ipsum
reverentem erga illum.  Dicit ergo: |Lo duca mio~, scilicet
Virgilius qui duxerat me primo ad praesentiam Charontis senis
terribilis in introitu inferni, et nunc duxerat me ad praesentiam
Catonis senis venerabilis, volens revereri illum ut dignum erat,
|allor mi di@e di piglio~, idest, cepit me subito, |e riverenti mi
fe le gambe e 'l ciglio~, idest, disposuit me ad praestandam
reverentiam debitam illi, curvando mihi genua et inclinando caput
illi, |con parole, con mani e con cenni~, quasi dicat, omnibus
modis quibus potuit in tam brevi puncto; quia, ut jam dictum est
supra, Cato erat dignus tanta reverentia, quod filius plus non
debet patri.  

	|52-54.~  Et ponit responsionem Virgilii, qui primo
respondet secundae petitioni Catonis, qua petiverat, quis duxerat
eos et lumen fecerat? unde dicit: |poi rispose a lui~, idest,
deinde ipse Virgilius respondit ipsi Catoni: |da me non venni~:
nec potuissem cum omni auxilio et consilio humanae scientiae, sed
divinae; unde dicit: |donna~, scilicet Beatrix, quae est sacra
theologia, |scese dal ciel~, quia haec sacra scientia non est
data hominibus per acquisitionem, sed per infusionem a Deo, unde
dicit: |per li cui preghi della mia compagnia costui sovvenni~,
scilicet, isti Danti, qui datus est mihi ducendus per infernum et
purgatorium, sicut dictum est plene secundo capitulo Inferni. 

	|55-58  Ma.~  Hic Virgilius respondet primae petitioni
Catonis, et dicit, qui sunt qui venerunt contra caecum flumen: et
primo ad captandam benevolentiam praemittit quod non potest
negare quod ille petit.  Ordina sic literam, |ma esser non pote~,
quia video quod es magnae autoritatis et amplae potestatis, |che
il mio~, supple velle, |si neghi a te da che @e tuo voler che pi@u
si spieghi~, idest, plus aperiatur et manifestetur, |di nostra
condizion, com'ella @e vera~, quia non venimus tamquam servi
fugitivi contra mandatum Domini, fracto carcere, nec sumus
damnati per judicem infernalem; unde dicit: |questi~, scilicet
Dantes constitutus coram praesentia tua, |non vide mai l'ultima
sera~, idest, mortem, sed vivens adhuc transivit per infernum ad
evitandam mortem aeternam.  Et hic nota quod catholice loquendo
homines dupliciter descendunt in infernum: quidam enim peccant
mortaliter, et impoenitentes et obstinati moriuntur, et tales
numquam evadunt ab inferno; alii vero peccando mortaliter
descendunt in infernum viventes, sed recognoscendo culpam per
poenitentiam evadunt, et talis fuit poeta noster.  

	|59-66.~  Ideo dicit Virgilius: |ma per la sua follia~,
idest, temeritate, |vi fu s@i presso~, quia jam triginta quinque
annis steterat contumax in peccatis, |che molto poco tempo a
volger era~, quia avaritia pressus, erat in extremo periculo
mortis aeternae, nisi Virgilius missus ad eum succurrisset ei. 
Ideo dicit Virgilius: |s@i com'io dissi fui mandato ad esso~,
scilicet Dantem a Beatrice, |per lui campare~, scilicet a
devoratione lupae, quae maxime infestabat eum ultra alias feras,
et dicit: |e non v'era altra via~, scilicet evasionis eius, |che
questa per la quale io mi son messo.~  Unde dicit Virgilius sibi
secundo capitulo Inferni: ^A te conven tenere altro viaggio~,
quod totum ibi plene expositum fuit; quia scilicet oportebat
Dantem descendere de novo ad infernum, sed per aliam viam quam
primo intraverat, scilicet per speculationem, ut cognita miseria
vitiorum facilius perveniret ad purgationem eorum; et ecce viam
per quam duxi eum: |mostrata ho lui tutta la gente ria~, idest,
omnes pravos punitos in inferno; et hoc est verum de generibus
singulorum, et non de singulis generum, |ed ora intendo mostrar
quelli spirti~, scilicet poenitentium, |che purgan se sotto la
tua bal@ia~, idest, qui mundantur a peccatis in purgatorio, cuius
tu es custos.  

	|67-69.~  Et excusat se Virgilius si non narrat totam
formam sui processus, dicens: |com'io l'ho tratto~, scilicet, per
omnes circulos inferni, |seria longo a dirti~, quia multum
expenderem temporis, et hoc esset inutile sibi, et non expediens
tibi, quia tibi sufficit ad admittendum ipsum intra regnum tuum,
solum scire, quod ex gratia divina et honesta de causa veniat;
unde dicit: |virt@u che m'aiuta conducerlo a vederti et audirti
scende dell'alto~, scilicet a coelo, quia mea virtus humana non
erat per se sufficiens ad hoc.  

	|70-72.  Or ti piaccia.~  Nunc Virgilius facit suam
petitionem principaliter intentam Catoni, et adiurat ipsum per
causam acceptabilem quae inducit eum ut dignetur admittere ipsum,
qui summo studio quaerit libertatem exemplo ipsius Catonis.  Sed
ad intelligendam istam literam nobilem et subtilem, volo te
apertius multa pulcra notare.  Et primo quidem quod felix genus
romanorum pro magna parte gessit magnalia libertatis amore.  Unde
Augustinus de Civitate Dei: ^Haec fuerunt praecipue illa duo,
quae compulerunt romanos ad gesta miranda, scilicet defensio
libertatis et cupiditas gloriae~; quia enim gloriosum videbatur
eis dominari atque imperare; inglorium vero famulari atque
servire, primo studuerunt eorum patriam fore liberam, deinde
dominam.  Nonne Brutus primus autor romanae libertatis amorem
illius praetulit amori filiorum, quos sub oculis suis magno animo
fecit occidi, quia reges a se expulsos reducere conabantur? et
ipse fortiter pugnans in campo filium regis amore vindictae hasta
transfixit, ab eo pariter transfixus?  Nonne Virginius
recuperator libertatis oppressae Virginiam virginem filiam
propriam manu sua et alieno gladio libere occidit?  Notandum
etiam quod aliqui sunt liberi et servi a natura, aliqui a
fortuna, ut probat philosophus libro Politicorum: naturaliter
enim sapientes et qui vigent intellectu dominantur, et
insipientes et carentes ratione serviunt.  Alii vero servi et
liberi a fortuna, sicut capti in bello efficiuntur servi
capientium, et victores liberi imponunt leges victis de jure
gentium, aut praetio vendunt.  Et quid populus liber poterat dare
maius libertate?  Unde Titus Flaminius consul romanus, de quo
facta est mentio paulo supra, liberata Graecia de manibus
Philippi regis Macedoniae, oratione magnifica exhortatus est
graecos ad libertatem, et gratis donavit libertatem omnibus
civitatibus Graeciae; ideo ad sonum tam jocundae vocis, tam
laetus et altus clamor factus est, ut aves de coelo cecidisse
dicantur: quoniam nullum maius bonum, nullum dulcius dare
poterat.  Naturale enim est omni homini allici libertatis amore;
ideo bene Cato liber homo natus in libera civitate merito oderat
Caesarem, qui libertatem quingentorum annorum abstulerat de Roma. 
Notandum etiam, quod vera libertas nunquam inventa est, et
nusquam nec apud romanos, nec apud graecos, et multo minus apud
alios populos, tamen romanus fuit liberior cunctis et diutius; et
omnis populus, quando habet abutitur libertate.  Unde Titus
Livius: Haec natura multitudinis est, aut humiliter servit, aut
superbe dominatur; libertatem autem quae media est, neque
spernere temperate, nec habere sciunt.  Vera tamen libertas est
libertas animi, qui est liber a vitiis, et hanc sibi quisque
potest dare quantumcumque sit in servitute vel captivitate
alterius positus, et hanc nullus potest eripere habenti.  Hanc
non eripuit Dionysius tyrannus sapienti Platoni.  Hanc libertatem
quaerebat hic nobilis poeta Dantes.  Et ut cito veniam ad
propositum, Virgilius videtur sic arguere: si Cato philosophus
paganus toleravit omnia incommoda discrimina adversa, et etiam
sponte se occidit pro libertate temporali defendenda, quia, ut
ait Valerius, neque libertas vixit post Catonem, quanto melius
poeta christianus pro acquirenda libertate aeterna, debet alto
animo tolerare omnes labores, et aspera, et si expediat mortem,
ut liber evadat a servitute hostium, scilicet vitiorum, quae tam
diu obsederant illam nobilem animam in carcere corporis?  Nunc ad
literam: dicit Virgilius Catoni de Dante: |Libert@a va cercando
ch'@e s@i cara~, quam quidam gloriosae mortis praetio emerunt,
sicut scribit Augustinus de Civitate Dei de Theobrotto
philosopho, qui lecto libro Platonis de immortalitate animae
praecipitavit se de alto muro, ut ad vitam aeternam ex hac vita
mortali miseriae transmigraret.  Simile fecit Cato; unde adducit
ipsum in exemplum, dicens: |come fa chi per lei vita rifiuta~,
sicut tu Cato fecisti.  

	|73-75.  Tu il sai.~  Hic Virgilius consequenter tangit
causam et genus mortis Catonis; et ad huius literae claritatem
primo est sciendum tam utiliter quam delectabiliter, quod sicut
scribit Julius Celsus socius Julii Caesaris, qui rebus istis
praesens fuit, Cato non interfuit proelio quod feliciter gessit
Caesar in Africa contra Scipionem socerum Pompei et Jubam regem
potentissimum Numidarum, de quo proelio dicetur Paradisi capitulo
VI: remanserat Uticae; et quia non erat ibi fortis, videns animos
civium inclinari ad Caesarem eiecerat plebem inermem extra urbem;
Senatum vero detinebat inclusum in custodia.  Equites Scipionis
qui fugerant a conflictu pervenerunt Uticam, quam ingressi
intendebant solum caedi et rapinae.  Cato multis verbis conabatur
persuadere, ut finem facerent mortibus et praedae, et remanerent
secum ad defendendam terram.  Sed videns quod nullo ingenio
poterat retinere eos, intendentes solum praedae non virtuti,
videns similiter omnes supervenientes ut plurimum intendere
fugae, omni spe perdita, tandem omnibus rebus quanto diligentius
potuit in tali extremitate ordinatis, et filiis commendatis L.
Caesari, qui erat quaestor ibi per fidem amicitiae, nullo signo
ostenso suae intentionis, vultu et sermone solito et tranquillo
ivit in cameram, et clandestine portavit secum librum Platonis
continentem immortalitatem animae et gladium simul, alterum quo
mori vellet, alterum quo posset.  Lecto igitur libro ad lucernam,
quamdiu visus est sibi recepisse firmitatem animi, subticuit
parum; tunc stricto gladio, quem usque ad illum diem servaverat
incorruptum ab omni caede, confixit pectus illud, quod templum
constantiae habebatur, duplici vulnere.  Medicus et familiares
excitati aliquo signo intrantes cameram conabantur ligare
vulnera, quod ille patienter substinuit, ut se ab illorum
molestia liberaret.  Post recessum eorum, quia forte omne ferrum
erat ablatum, Cato rescissis manu vulneribus generosum illum
spiritum non tam emisit quam eiecit, ut ait Seneca.  Uticenses
autem quamvis odirent eum, quia erat hostis Caesaris, fecerunt
illi sepulcrum propter singularem virtutem eius, et quia
muniverat civitatem eorum mirificis operibus, et turribus. 
Catone mortuo, L. Caesar persuasit uticensibus, jam per se bene
persuasis, ut aperirent portas Caesari, quia de illius clementia
multum confidebat et sperabat: ipse vero ivit obviam Caesari, et
provolutus ad genua eius non petivit nisi vitam; hanc Caesar
clementissime concessit illi, et Marco Aquilio Catonis filio, et
aliis filiis et sociis.  Nunc ad literam, dicit Virgilius: 
optimum exemplum huius rei habemus te Catonem; unde dicit: |tu 'l
sai che non ti fu per lei amara la morte~, tanta est dulcedo
libertatis, quod non permittit amaritudinem mortis sentiri, |in
Utica~, quae civitas Lybiae distat a Carthagine per dietam, et
fuit olim condita a phoenicibus, sicut Carthago, |ove~, idest, in
qua Utica, |lassasti la veste~, idest, carnem, |ch'al gran d@i~,
scilicet novissima, |sar@a s@i chiara~, quia scilicet caro
glorificata post resurrectionem erit septies clarior sole. 
Aliqui tamen textus habent ^cara~, et exponunt aliqui, quia Cato
privavit se sponte vita non reinduet carnem, sed trahet post se,
sicut poeta finxit Inferni capitulo XIII; sed ista litera et
expositio est alienissima a mente autoris, qui fingit Catonem
esse salvum, non quia sic sit, nec quia sic credat; sed sub
integumento huius nobilis fictionis intendit aliam nobilem
sententiam, ut satis clare jam exposui supra.  Sed circa istam
mortem Catonis, ne aliquis malus error oriatur legenti, est cum
magna vigilantia animadvertendum, quod de ista morte apud autores
morales multa scripta inveniuntur.  Cicero enim contentus est
ipsam excusare libro Officiorum, et dicit quod vultus tyranni non
erat aspiciendus a Catone.  Sed quare Cato non potius procurabat
interficere primo ipsum tyrannum, sicut fecit Brutus gener eius,
qui multo magnanimior Catone primo interfecit Caesarem, deinde
viriliter pugnavit, et demum se interfecit, ne veniret in manus
crudelium hostium, ita quod habuit justiorem causam occidendi se
quam Cato.  Caesar enim tamquam naturaliter clemens, etiam in
ipso ardore belli civilis optabat salutem duorum optimorum,
scilicet Catonis sapientissimi, et Ciceronis eloquentissimi; et
certe Ciceroni clementissimus fuit, cui post cladem thessalicam
scripsit: ^Marce Tulli, bene sperare te jubeo.~  Morte autem
Catonis audita, inquit Caesar: ^Cato invidit gloriae meae, et ego
suae invideo.~  Et tamen Tullius per multos annos ante dixerat
contrarium de morte voluntaria, VI de re publica.  Seneca autem
mirabiliter commendat mortem Catonis, et inclinat in sententiam
mortis voluntariae: sed certe multa bene dicta sua hoc uno male
dicto nimis enormiter maculavit.  Sic ergo peius fecit quam
Tullius, quia tolerabilius est errorem excusare, quam laudare. 
Augustinus vero justius et verius mortem istam damnat et accusat,
primo de Civitate Dei, circa principium, eleganter disputans
contra eum multis persuasionibus claris.  Omnis enim lex tam
humana quam divina prohibet homicidium fieri.  Si igitur non
licet homini occidere hominem, multo minus non licet occidere se
hominem; ideo merito quidam viri sapientes amici Catonis istud
factum non laudaverunt, quoniam nullo modo Cato turpe judicavit
vivere sub Caesare victore.  Cur enim fuit autor istius
turpitudinis carissimo filio suo, cui praecepit ut omnia de
Caesaris benignitate speraret?  Si enim Torquatus laudabiliter
occidit filium, licet victorem, quia pugnaverat contra mandatum
eius, cur Cato victus pepercit filio victo, qui non pepercit
sibi?  Quanto altioris animi M. Regulus isto M. Catone!  Cato
enim non vicerat Caesarem, cui victus dedignatus est subiici. 
Regulus vero jam vicerat carthaginenses, de quibus victoriosam
gloriam reportaverat; et tamen ab eis postea victus voluit potius
eos ferre serviendo, quam auferre se eis moriendo.  Ideo servavit
sub dominatione carthaginensium patientiam, et in romanorum
dilectione constantiam, nec auferens corpus victum ab hostibus,
nec animum invictum a civibus.  Si ergo vir romanus cultor
falsorum deorum fecit hoc vera virtute, quanto magis christianus
cultor unius veri Dei?  Si autem fortissimus Sanson se et suos
hostes ruina domus oppressit, hoc fecit inspirante Spiritu
sancto, per quem miracula faciebat.  Hoc etiam senserunt omnes
boni philosophi: Plato quidem dicebat mortem naturalem esse
expetendam a simili; sicut enim servus positus in carcere a
domino suo, si furtim fugiat, dominus non liberat ipsum a poena,
sed potius poenam adauget; ita anima in corpore, quasi servus in
carcere posita, si sine mandato domini sui se inde subtrahat, non
se liberat a poena, sed potius poenam augmentat.  Aliud simile
adducit Plato, sicut si aliquis mortem inferat alieno servo reus
est mortis, quia homicidium commisit; ita homo qui est servus
Domini, si interfecit se ipsum.  Hoc enim probat Plotinus
discipulus Platonis et plenius quam Plato.  Ad idem dicit Tullius
quod piis omnibus retinendus est animus in custodia corporis, ne
munus humanum assignatum a Deo fugisse videatur: imo caeteris
malis potest esse aliquid remedii, huic vero nihil.  Cum enim
homo naturaliter moritur, potest mori sine peccato commisso; cum
vero sponte ingerit manum, non potest anima exire sine peccato,
nec poenitere amplius de peccato, imo etiam homo perfectus non
debet se occidere, quia tunc per mortem violentam coinquinat
animam et illam purgatam reddit impuram.  De hac materia multa
pulcre dicta sunt Inferni capitulo XIII, ubi agitur de Petro de
Vineis, qui iniuste iniecit manum in se justum.  Multi tamen
praeoccupaverunt mortem credentes effugere parvas et breves
molestias, sed se in aeternas et irremediabiles demerserunt, de
quorum sera poenitentia dicit Virgilius VI Eneidos: ^quam vellent
aethere in alto, Nunc et pauperiem et duros perferre labores~!
sed tarde:  ideo nullum maius peccatum est hominis quam
interficere se ipsum.  Est ergo dies praefixa homini, quam nec
anticipare fas est, nec differre possibile.  Cato ergo qui semper
fuerat magni et constantis animi, in fine fuit inconsulti et
praecipitis, et qui sapientissimus putabatur, in hoc stultissime
egit; quoniam sapientibus omnis vita jocunda est; laetam ferunt
libenter, tristem patienter.  Nihil enim potest fortuna, cui non
possit virtus obsistere.  Sapientior ergo videtur dicendus
Socrates, qui carcerem non unius, sed triginta tyrannorum tam
laete quam patienter tulit, et venenum missum ab illis hausit
intrepide quando vitari non poterat.  Ex dictis ergo satis facile
patere potest, quod Cato non occidit se pro libertate, aut
honestate, sed quatuor videntur movisse eum.  Primum invidia,
sicut dixit Caesar, cum victor Uticam properaret, ubi se Cato
peremerat audita morte eius.  Secundum fuit verecundia; unde
Augustinus, ubi supra dicit, et ut nos aliquid mitius addamus,
erubuit; verecundabatur enim Cato vir integerrimus venire ad
misericordiam hostis odiosissimi.  Tertium fuit ira et
indignatio: Cato enim offensus a Caesare, qui in suo consulatu
fecerat ipsum indigne trahi ad carcerem, semper quaesivit
vindictam, et ob hoc adhaeserat Pompeio; sed ultimo perdita spe
vindictae, viso Caesare victore, se occidit.  Quartum fuit
vanitas; nam sicut bene scripsit vir sapiens, Cato videtur
quaesisse causam moriendi, non tam ut Caesarem fugeret quam ut
stoicorum numero ascriberetur, suumque nomen aliquo grandi
facinore clarificaret.  Demum pro aliquali excusatione Catonis
est notandum, quod tunc videbatur esse gloriosum anticipare
mortem, cum homo timebat devenire in manus adversariorum suorum,
aut fieri ludibrium fortunae aut aliud indignius pati peius
morte: et ne exempla aliunde perquiram tempore praedicti belli
africani, quo Cato se occidit, Scipio socer Pompei se occidit, et
rex Juba, de quorum mortibus dicetur VI capitulo Paradisi.  Quid
dicam de Hannibale et rege Mithridate, quorum uterque se veneno
extinxit, ut dicetur praefato capitulo Paradisi? et ita possem
dicere de mille.  Quid singulorum exempla quaero, quando aliquae
nobiles civitates pro libertate expositae fuerunt ferro et igne
crudelissimo excidio a propriis civibus, sicut Saguntum, Numantia
et Astaba in Hispania? et ita de multis; et vere licet mors
voluntaria culpetur jure apud omnes, quia depositum reddi non
debet absque praecepto deponentis; tamen circumscripta fide in
casu necessitatis mors videtur amplectenda.  Huius rei memorandum
exemplum videtur reliquisse Vibius Virius, qui nobilis senator
capuanus eo tempore quo Capua diu obsessa erat reddenda romanis,
in senatu suo animosissima oratione locutus est, memorans illis
multas et magnas iniurias quas fecerant capuani romanis dando se
Hannibali, et ardentissimum odium romanorum contra eos, quorum
sitis non posset sanguine satiari; et concludens persuasit levi
et honesta morte posse vitari omnia acerba.  Viginti septem
senatores sociaverunt eum domum, ubi erat paratum convivium, et
omnes repleti multo cibo et vino venenum sumpserunt; et sic omnes
liberati sunt antequam portae hostibus aperirentur.  Sic una
brevis potio liberavit corpus a cruciatu, animum a contumelia,
oculos et aures a videndo et audiendo indigna.  Nota etiam quod
multi dicunt quod hic Cato Uticensis se venenavit, quod est
omnino falsum; sed fuit alter Cato tempore Augusti, ut dicit
Eusebius libro temporum.  Nota etiam quod Vicentius Beluacensis
in suo speculo historiali, quod fuit opus vere gallicum, scribit,
quod hic Cato Uticensis fecit libellum quo pueri scholastici
utuntur; quod non solum est falsum sed impossibile, quia in illo
libello fit mentio de Lucano, qui fuit tempore Neronis.  Dicit
etiam quod Cicero fons romanae eloquentiae fuit legatus Caesaris
in Gallia, quod est similiter falsum, quia ille fuit Q. Cicero
frater M. Ciceronis, ut jam dictum est supra.  

	|76-84.  Non son.~  Hic ultimo Virgilius respondet Catoni
ad tertiam petitionem, quia Cato superius petiverat si leges
abyssi erant ita violatae; ideo dicit: |li editti eterni~, idest,
praecepta divina; est enim edictum praeceptum principis, unde in
Evangelio: ^Exivit edictum a Caesare Augusto~ etc., -- |non son
guasti per noi~, quod statim probat, dicens: |ch@e questi~,
scilicet Dantes, |vive~; et edictum quod dicit, quod nullus
unquam evadat ab inferno, intelligitur de mortuis in peccatis
obstinate, et ego licet mortuus, non tamen sum damnatus ad poenam
intra infernum; unde dicit: |e Minos~, qui dicitur judex inferni,
et est judicium conscientiae, ideo Homerus XI Odysseae dat sibi
aureum sceptrum, |non lega me~, idest, non ligat et damnat, quasi
dicat, non ex conscientia culpae, sed carentia fidei quam
ignoravi sum damnatus.  Aliqui tamen aliter exponunt istam
literam, et dicunt quod Virgilius vult dicere: quamvis ego sim de
carceratis Minois, tamen sum relaxatus ad tempus ut sim ductor
istius.  Sed ista expositio est omnino falsa; quia si vis bene
inspicere, Virgilius non est sub potestate Minois, imo extra in
campo virenti sine poena cum aliis viris illustribus: et ecce
statim glossam, quia dicit: |ma son del cerchio~, scilicet primo,
|ove son gli occhi casti di Marzia tua~, scilicet uxore; unde
dictum est ibi: ^Lucrezia, Julia, Marzia, e Corneglia~, et dicit:
|che in vista ancor ti prega~, idest, te rogare videtur, |o santo
petto~, o sancte Cato, in cuius pectore viguit tanta virtus, |che
per tua la tegni~, quia amat te post mortem, sicut te amavit in
vita; |adunque a noi ti piega~, idest, annue petitioni nostrae,
|per lo suo amore~, quia foemina sancta fuit, ut dicit Lucanus. 
Et hic nota quod per Martiam, quae fuit mulier castissima et
honestissima, figuratur honestas, quae tamquam uxor semper
adhaeret viro virtuoso, qualis erat Cato; et facit suam
petitionem specialem Virgilius dicens: |lasciane andar per li
tuoi sette regni~, idest, per septem gradus purgatorii in quibus
purgantur ascensuri in coelum; et promittit praemium dicens:
|grazie riporter@o di te a lei~, si facis nobis gratiam
transeundi, et dicit: |se d'esser mentovato laggi@u degni~,
scilicet in inferno, quasi dicat: si salvati curant sibi de
laudibus damnatorum; vel hoc forte dicit, quia teste Salustio,
Cato semper spernebat gloriam humanam; sed quanto magis illam
spernebat, tanto plus gloria sequebatur eum.

	|85-90.  Marzia piacque.~  Ista est quarta et ultima pars
generalis in qua poeta ostendit qualiter Cato ad persuasionem
Virgilii dederit eis passum, et quaedam praecepta servanda.  Et
primo ostendit quomodo Cato respondet secundae parti petitionis,
ubi Virgilius requisiverat eum per amorem Martiae; et dicit
breviter quod quamdiu fuit secum, nihil sibi gratum denegavit. 
Ordina sic literam: |diss'elli allora~, scilicet ille Cato: 
|Marzia piacque tanto agli occhi miei~, cum suis oculis castis,
|mentre ch'io fui di qua~, idest, quamdiu fui in illo limbo inter
illustres, |che quante grazie volle da me fei~, sed postea
numquam; unde dicit: |or mover non mi pu@o pi@u~, idest, nunc non
potest amplius flectere me precibus, |poi che dimora di l@a dal
mal fiume~, idest, in inferno per quem totum labitur mala aqua
Acherontis, quae mutat nomen in diversis locis, licet sit tantum
una aqua: ego vero sto citra aquam contrariam illi quae est
innominata, et assignat causam quare non possit moveri dicens:
|per quella legge che fatta fu quando me n'usci' fuora.~  Et hic
nota quod poeta fingit quod Cato fuerit abstractus de limbo per
Christum, et translatus ad custodiam huius purgatorii; et tunc
facta est nova lex, quod quicumque intraret infernum, numquam
postea exiret, quae lex non prius erat, quia antiqui patres
speraverant diu evadere a carcere illo; ideo anima damnata non
potest amplius movere animam salvatam.  Alii tamen exponunt quod
Cato in vita omnia faciebat amore virtutis et honestatis; sed
nunc cognoscit quod felicitas non consistit in virtute vel
honestate, licet sit via ad felicitatem.  Alii dicunt quod nova
lex facta est, scilicet evangelica, quae vult quod morte sit
finitum matrimonium, ita quod si Cato resurgeret hodie posset
ducere aliam uxorem, similiter Martia alium virum.  Et sic
dicentes exponunt illam literam, |mentre che fu' di l@a~, scilicet
in mundo vivens cum ea, et tunc feci sibi omnem gratiam quam
voluit a me, quia recepi eam post mortem secundi viri; sed prima
expositio est de intentione autoris, ut potest patere intuenti
literam.  

	|91-99.  Ma.~  Hic Cato respondet primae parti quam
Virgilius tetigerat supra, ubi dixerat: ^donna scese del ciel~,
et ibi: ^Dell'alto scende virt@u che m'aiuta~; et vult breviter
dicere: non expedit quod adiures me per amorem mulieris
terrestris, sed sufficit quod requiras me per amorem illius
dominae coelestis, cuius precibus dicis te fuisse motum ad
succurrendum isti temerario in tanto discrimine vitae.  Dicit
ergo : |ma non ci ha mistier lusinga~, quia adulatio vana videtur
requirere senem gravissimum per amorem vanum unius foeminae quam
olim dilexerit, |se donna del c,ielo~, scilicet Beatrix
beatificata in coelo, quam Dantes ardentissime dilexit; et ideo:
|bastiti ben che per lei mi richegge~, quia obtinebis sine mora;
unde statim concedit illi licentiam eundi, dicens: |va dunque~,
ne stes amplius in verbis.  Et continuo dat sibi praecepta
servanda circa novum poetam tendentem ad purgatorium: et primo
praecipit quod muniat ipsum cingulo humilitatis, quia prima via
accedendi ad poenitentiam, causa ascendendi ad montem altissimum
virtutis, est humiliatio, quae maxime erat necessaria huic
poetae, qui, antequam intraret istud iter, et inchoaret istud
opus salutiferum, fuerat valde superbus.  Dicit ergo: |e fa che
tu ricinga~, bene dicit recingas, quia autor erat olim cinctus
una corda nodosa, idest, fraude, qua Virgilius discinxerat eum
pro capiendo Gerione; ideo vult quod nunc recingat eum junco
enodi, ideo dicit: |d'un giunco schietto.~  Et nota quod bene
figurat humilitatem per juncum.  Juncus enim oritur in locis
bassis, in limo molli, et est sine nodo brevis, flexibilis, et
cedit ad impetum undarum et curvat se ad terram; ita autor qui
primus erat natus inter montes et saxa velut quercus alta, dura
et nodosa, nunc induit humilitatem, et dedit terga contra impetum
adversorum, et venit ad habitandum locum planum, scilicet
Ravennam, recedens a gente superba suorum, sicut jam totiens ipse
dixit.  Et dat secundum optimum praeceptum, dicens: |e che gli
lavi il viso~, idest, faciem eius, |s@i c'ogne succidume quindi
stinga~, idest, ut extinguas et expurges ab eo omnem sordem
vitiorum.  Dicitur enim sucidumen a suco, et assignat causam
huius dicens: quod non esset conveniens quod visus foedatus
vitiis accederet ad conspectum Angeli Domini; unde dicit: |ch@e
non si converria l'occhio sorpriso d'alcuna nebbia~, idest,
intellectum fuscatum aliqua macula vitiorum, |andar dinanzi al
primo ministro~, idest, ad praesentiam primi officialis, |ch'@ee
di quei di paradiso~, quia unus Angelus sedet supra porta veri
purgatorii, tenens claves, quibus claudit et aperit portam
fortiorem quam ista sit, ubi stat Cato in introitu
antipurgatorii.  Hic autem Angelus figurat sacerdotem de quo
dicetur plene nono capitulo.  Sed hic oritur una dubitatio:
videtur enim quod poeta sibi contradicat, quia in praedicto
capitulo finget quod iste Angelus insignivit sibi septem P, idest
septem peccata mortalia in fronte, quae postea ipse singulatim
purgabit per singulos circulos.  Quomodo ergo hic praecipitur
lavari a Virgilio ut accedat purgatus ad Angelum?  Dicendum
breviter quod poeta bene et subtiliter hoc fingit; nam per hoc
dat intelligi quod homo contritus de culpis suis in animo suo,
statim est absolutus in conspectu aeterni Judicis; et tamen si
habet tempus et locum debet accedere ad sacerdotem ad
confessionem faciendam et poenitentiam suscipiendam: ideo dixit
Christus leprosis quos mundaverat: ^Ite, ostendite vos
sacerdotibus.~  

	|100-108.  Questa.~  Hic Cato, quia mandaverat novum
poetam recingi junco, docet ubi inveniantur junci, et describit
locum ubi abundant; sed ad intelligentiam huius literae est
praesciendum, quod poeta noster fingit quod in illo hemisperio
inferiori ex opposito inferni est una parva plana insula
circularis, in cuius medio est unus mons altissimus usque ad
coelum, qui circa medium est muratus et factus ad gradus
circulariter; et sicut gradatim descenditur ad centrum inferni,
ita gradatim ascenditur ad cacumen istius montis contigui coelo: 
sicut si quis volens ascendere arenam Veronae incipial a fundo et
tendat ad altum: sed in arena itur ab intra, hic vero itur ab
extra in circuitu montis per unam viam excisam, quam poeta
cornicem vocat, ut saepe patebit in processu.  Nunc ad literam. 
Dicit Cato: |questa isoletta~, circumcincta mari, quam poeta
vocavit parvam speram finali capitulo Inferni, |porta de' giunchi
sopra 'l molle limo~, idest humido, et humili solo, |laggi@u
col@a~, scilicet in loco basso circa extremitatem, |dove la batte
l'onda~, idest, ubi aqua maris repercutit ipsam continuo,
|intorno~, idest, circumcirca litora, |ad imo ad imo~, quia in
loco basso vivit et viget humilitas tutior contra impetus
adversorum, quam alta superbia.  Et subdit quod nulla alia planta
posset vivere vel durare ibi, dicens: |null'altra pianta~, idest,
virtus, |che facesse fronda, o indurasse~, idest, quae faceret
hominem superbum flore prosperitatis, sicut justitia,
magnanimitas, fortitudo, |vi puote aver vita~, scilicet,
vegetativam, quae est in plantis; et ecce causam: |per@o ch'alle
percosse non seconda~, idest, non cedit impetu adversorum; et
vere poeta noster non est fractus adversis, imo humiliter et
patienter toleravit exilium, paupertatem, onus familiae et omnia
gravia, nec secutus est exemplum Catonis in desperando, quem
tamen sequitur in accedendo ad virtutem.  Et hic nota, lector,
quod sicut notavi in principio inferni et postea saepissime per
totum, quod infernus est duplex, scilicet essentialis et moralis,
et quod poeta alterutro calle procedens tractavit de utroque, et
praecipue de morali maxime in dando poenas omnibus generibus
peccatorum; ita a simili purgatorium est duplex, scilicet
essentiale et morale.  Ideo autor descripturus purgatorium eodem
modo nunc tractat de essentiali, nunc de morali, sed
principalissime de morali in describendo situm et distinctionem
omnium poenarum poenitentium.  Unde ut videas clare quod poeta
loquitur moraliter in descriptione huius loci, volo te scire
aliqua circa purgatorium essentiale.  Et primo quidem nota, quod
locus purgatorii, secundum communem opinionem theologorum,
dicitur esse sub terra, quia talis locus vilis correspondet
vilitati foeditatis culpabilis, qui locus creditur esse pars
inferni a quibusdam propter verbum Gregorii quarto dialogorum,
ubi dicit, quod sub eodem igne electus purgatur, et damnatus
crematur.  Unde sola poena ignis est in purgatorio.  Potest tamen
ex divina dispensatione alibi anima purgari, sicut dicit ibidem
Gregorius de anima Pascasii qui purgabatur in glacie, quod Deus
concedit vel propter velociorem liberationem, ut possit aliis
suam indigentiam revelare, sicut patuit in Pascasio praedicto,
vel ad instructionem nostram, ut poena evidens nos terreat, sicut
de aliquibus audivi a viventibus, vel propter impetrationem
alicuius sancti viri, sicut sanctus Patricius impetravit quod
quidam purgaretur in quodam loco subterraneo, ex quo postea
fabulose ortum est ibi esse purgatorium; sicut etiam a simili in
mari siculo insula Vulcani dicitur esse unum ostium inferni, quia
ex se emittit tonitrua et incendia, in quem locum anima
Theodorici regis gothorum visa est demergi cuidam sancto
eremitae.  Est autem poena purgatorii durissima; nam Augustinus
in quodam sermone dicit quod ille ignis est durior quam quicquam
poenarum in hoc saeculo quis possit audire, videre, vel cogitare. 
Ex his ergo evidenter apparet quod autor describit hic locum
purgatorii moraliter.  Et ultimo Cato dat tertium et ultimum
documentum optimum, dicens:  |poscia non sia di qua vostra
reddita~, quia homo ingressus purgatorium, idest poenitentiam,
non debet amplius redire versus infernum, idest, vitia, a quibus
recessit.  Et respondet quaestioni tacitae, quia posset dicere
Virgilius: et quis diriget nos in viam virtutis? respondet: |lo
sol, che surge omai~, idest incipit oriri post Luciferum, |vi
mostrer@a prender io monte~, idest, radius divinae gratiae qui
oritur in intellectu talium viatorum ostendet vobis arduum iter
virtutis.  Et dicit:  |a pi@u lieve salita~, idest carpetis
montem, ubi invenietis viam faciliorem.  

	|109-111.  Cos@i.~  Nunc poeta intendit ostendere qualiter
Virgilius adimpleverit praecepta Catonis erga se; et primo
ostendit quomodo praeparaverit se ad recipiendam disciplinam sui
ducis.  Unde continuans dicta dicendis, dicit:  |cos@i spar@i~,
scilicet ille Cato, |et io su mi levai~, quia primo stabat super
genua sua reverenter ante Catonem, |senza parlare~, expectans
tacite et attente quid dux esset acturus, |e tutto mi ritrassi al
duca mio~, quia contraxit omnes vires rationis in unum meditans
circa novum onus; unde dicit: |e gli occhi a lui drizzai~, quasi
dicerem: ecce me paratum facere obedienter omnia imperata.  

	|112-114.~  Et continuo subiungit praeceptum Virgilii,
dicens: |ei cominci@o~, scilicet ille Virgilius coepit dicere
praeceptive: |segui i miei passi~, quia si semper secutus es per
infernum, quanto magis per istud regnum, per quod nunquam itur
nisi orto sole; |volgiamci indietro~, scilicet versus orientem;
et ecce causam: |che di qua~, scilicet ex parte orientis,
|dichina~, idest, inclinatur, |questa pianura~, idest, insula
plana, |ai suoi termini bassi~, ubi sunt junci, quasi dicat: ripa
est bassissima ibi, ideo, inchoandum est a tua purgatione in loco
summae humiliationis.  

	|115-120.  L'alba.~  Hic poeta describit tempus
accommodum suo itineri, et ipsum iter; et vult breviter dicere,
fiebat dies; unde dicit: |l'alba~, idest, albedo, |vincea l'ora
matutina~, a Matuta, quae est aurora, |che~, idest, quae, |fuggia
innanzi~, quia aurora disparet adveniente sole, ita quod Lucifer
recedebat, qui paulo ante illuminabat orientem, et sol accedebat
qui vincebat eum; ideo dicit: |s@i che da lontano~, quasi dicat:
propter lucem solis antequam perveniremus ad litus, |conobbi il
tremolar della marina~, idest, fluctuationem aquae marinae; et
tangit ipsum iter dicens: |noi andavam per lo solingo piano~,
idest, per planitiem illius parvae insulae.  Et hic nota, quod
secundum fictionem nostri poetae, terra nostra habitabilis est
magna frequentata a multis, quia plena peccantium; sed illa terra
purgatorii opposita nostrae est parva et vacua, quia est terra
poenitentium tendentium ad virtutem, per quam paucissimi
ambulant.  Et declarat hoc per pulcerrimam comparationem et
propriissimam viatoris, dicens: |com'uom che torna alla perduta
strada~; pauci enim sunt qui perveniant ad viam rectam, nisi
cespitando per multa devia; ideo dicit: |che 'nfino ad essa li
pare ire in vano.~  Omnis enim homo vivens in mundo isto
appellatur viator, qui tendit in patriam, sed saepe exorbitat a
via recta, et diu per vana vagatur; sicut poeta noster, qui per
tot tempora iverat per vanos honores et insanos amores, sed nunc
tandem recognoscebat errorem suum.  

	|121-125.  Quando.~  Hic poeta ostendit qualiter
Virgilius juxta formam mandatorum Catonis laverit sibi faciem: et
quia litera est fortis, vult dicere sententialiter, quod cum
pervenisset ad extremum litus illius insulae, Virgilius de loco
herboso cum manibus collegit de rore qui erat multus ibi, et
suaviter lavit sibi visum.  Nunc ordina et expone literam sic,
quae est communiter male intellecta: |il mio maestro~, scilicet
Virgilius doctus a Catone, |pose soavemente ambo le mani
sparte~, idest, expansas ad colligendum rorem, qui erat ibi
recens de mane, |in su l'erbetta~, quia erat tempus veris, ideo
herba erat tenella; et hoc fecit: |quando noi fummo dove la
rugiada pugna col sole~, quasi dicat: postquam pervenimus ad
locum concavum herbosum, umbrosum, ubi ros multum resistit soli
antequam dissolvatur; unde dicit: |dove poco si dirada~, idest,
modicum resolvitur, |ad orezza~, idest, ad umbram, ad friscum,
sicut videmus de facto quod sol est altus antequam resolvat rorem
in locis bassis, concavis, vallosis, ubi in locis altis,
patentibus, aridis, cito solis radius resolvit rorem.  Per hoc
autem autor dat intelligi quod ros divinae gratiae abundat ibi,
ubi homines humiliant corda sua Deo; et tunc lavantur eorum
peccata inveterata.  

	|126-129.~  Et subdit quomodo obtulerit se lavandum illi
dicens:  |ond'io che fui accorto di sua arte~, quia perpendi quod
volebat lavare mihi vultum cum illo rore purissimo, |porsi v#er
lui le guance lagrimose~, et ipse, supple, lavit me.  Et nota
quod dicit genas lacrymosas, quia habebat oculos turbidos,
maculosos ad modum quo ebriosi; vel vult dicere, quod lacrymatus
est prae dolore et gaudio; ex dolore, quia tam diu erraverat per
sylvam cum tanto discrimine, velut si diceret: heu me miserum,
quid feci per tantum tempus? et ex gaudio, quia videbat se
pervenisse ad bonum portum, ubi evomebat omnem amaritudinem maris
quam diu hauserat, et imbibebat dulcem rorem qui abstergebat
omnem rubiginem ab intellectu suo.  Unde ponit effectum huius
sanctae lotionis, dicens: |quivi mi fece tutto discoperto~,
idest, manifestum, |quel color~, scilicet naturalem, |che
l'inferno mi nascose~, quia homo quamdiu est in inferno non
potest plene cognoscere Virgilium, idest, rationem naturalem,
prohibente peccato, quantumcumque videatur sapiens et multa
scire, quia multi multa sciunt, et se ipsos nesciunt; multi
quaerunt scientiam, pauci vero conscientiam.  

	|130-132.  Venimmo.~  Hic ultimo poeta ostendit qualiter
Virgilius recinxerit eum junco; et primo describit locum ubi
abundant junci, dicens: |Venimmo poi~, recedentes a loco herboso,
pleno rore, |in sul lito diserto~, quod a nullo habitatur, a
nullo frequentatur; ideo dicit: |che mai non vide uom navicar sue
acque, che sia poscia esperto di tornare.~  Per hoc vult dicere
quod nulli possunt accedere ad antipodes, si tamen sunt, sicut
negat Augustinus libro de Civitate Dei: ^Nullus ergo vivens ivit,
qui unquam reverteretur.~  Hoc dicit pro Ulyxe, qui tentavit
illuc accedere secundum fictionem poetae, sed cito ipsum
poenituit.  Et notanter dixit hominem, quia Angelum bene vidit
navigare suas aquas, sicut statim patebit capitulo secundo
sequenti.  Et nota quod licet litera ex dictis videatur satis
clara, tamen habet occultiorem intellectum.  Vult enim dicere
quod nullus ante eum ivit ad purgatorium alta phantasia mentis,
nec poetice descripsit purgatorium, quod sciamus.  Nec videatur
tibi ista expositio aliena, lector, quia poeta secundo capitulo
Paradisi, idem dicit de materia paradisi, cum dicit: ^L'acqua
ch'io prendo giammai non si corse.~  

	|133-136.~  Et accepto uno illorum juncorum Virgilius
cinxit Dantem, unde dicit: |quivi mi cinse s@i com'altrui
piacque~, scilicet, Catoni; et prorumpit in exclamationem ex
mirabili effectu, qui subito ortus est ex avulsione illius junci,
dicens:  |o~, idest, dico, |meraviglia~! idest, rem mirandam
valde, |che l'umile pianta~, scilicet, juncus, qui bene figurat
humilitatem, |si rinacque subitamente l@a onde la svelse~, idest,
in eodem limo molli, juxta impetum aquae, unde evulsit ipsam,
|cotal quale egli scelse~, idest, talis qualem ipse selegit,
idest, seorsum elegit, quia scilicet renatus est alter juncus
aeque parvus, viridis, enodis, flexibilis, docens accedentes ad
poenitentiam debere inclinare capita sua et humiliare corda sua. 
Per hoc autem figurat quod ex uno actu humilitatis nascitur
alius, et virtus est communis offerens se unicuique volenti eam
amplecti, et transfunditur ex uno in alium, nec recipit
diminutionem.  Hoc autem acceptum est a Virgilio VI Eneidos, ubi
dicit: ^primo avulso non deficit alter Aureus et simili
frondescit virga metallo.~  Hoc dicit, quia quanto magis
exercentur, tanto magis succrescunt et proficiunt virtutes et
scientiae.
