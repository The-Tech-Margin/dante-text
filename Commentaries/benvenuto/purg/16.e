	|SUMMARIUM.~  CANTUS DECIMUS SEXTUS, ^in quo tractat de
iracundis sub titulo cuiusdam vocati Marci, qui cum eis multa
dixit circa facta liberi arbitrii, et sicut adsignavit rationem
quod propter discordiam paparum imperatorum destructus est
mundus.~

	|Proemio.~  ^Buio d'inferno o di notte privata.~ 
Postquam in superiori capitulo proxime praecedenti poeta noster
docuit vitare vitium irae, nunc consequenter in isto capitulo XVI
agit et tractat de generali poena, qua purgatur istud vitium in
tertio circulo purgatorii.  Et praesens capitulum potest breviter
dividi in quatuor partes generales.  In prima quarum describit
generalem poenam iracundorum, ut dictum est.  In secunda
introducit unum singularem spiritum modernum, qui fuit maxime
promptus ad iram, ibi: ^Or tu chi se'.~  In tertia movet
altissimam quaestionem dicto spiritui, qui nobiliter solvit
illam, ibi: ^Et io a lui.~  In quarta et ultima describit
mutationem morum modernorum lombardorum, ibi: ^In sul paese.~  

	|1-6.~  Ad primum veniens dico, quod poeta describit
poenam iracundorum.  Ad cuius intelligentiam est bene notandum,
quod poeta adinvenit decentem modum purgandi iracundiam.  Fingit
enim quod isti purgantur in uno fumo densissimo, nigerrimo,
amarissimo; ita quod nullus potest videre, aut discernere
quidquam in eo.  Modo ad propositum, fumus oritur ex igne, et ira
est quidam ignis, quia est accensio sanguinis circa cor.  Sicut
ergo non potest esse ignis sine fumo, ita nec ira sine fuscatione
mentis.  Ille ergo qui vult subtiliter purgari ab isto vitio
nocentissimo irae debet puniri in fumo, idest, debet imaginari
diligenter naturam et proprietatem huius vitii, quod ita
extinguit lumen rationis et fumigat, quod homo alienatur mente et
incurrit furorem ferinum, quia in ira crudelius homo hominem,
quam fera feram lacerat, ut plene ostensum est in inferno, ubi
punitur ira.  Nunc ad literam: dicit quod nunquam poeta vidit
obscuritatem similem isti; et sententialiter vult dicere, quod
per totum tempus quo stetit in inferno, cuius circuli sunt omnes
tenebrosi, et per totum tempus quo stetit in mundo nunquam vidit
tenebram similem huic.  Ad literam ergo dicit poeta: |Buio~,
obscuritas, |d'inferno~, qui est semper et ubique obscurus, plus
tamen et minus; unde ibi est fumus paludis stygialis frigidae et
humidae, ibi est fumus arenae ardentis calidae et siccae, ibi est
fumus nigrae picis et serpentum, ibi fumus tot ignium, |o di
notte~, nox est de se naturaliter semper obscura propter
subtractionem luminis solaris et superinductionem umbrae terrae,
sed maxime quando non sunt sydera fulgentia coelo.  Ideo bene
dicit, |privata~, quantum ad aspectum nostrum, |d'ogni pianeta~,
et potissime luna quae, quia vicinior est terrae, tamquam alter
sol illuminat mundum de nocte; ideo bene dicit: |sotto povero
cielo~, quantum in apparentia, quia coelum, quod est ditissimum
tot gemmis lucentibus, tunc videtur pauperatum quando apparet
privatum pretiosissimis ornamentis suis.  Et ostendit in supremo
gradu, dicens: |quanto esser pu@o~, aliqua nox existens privata,
|di nuvol tenebrata~, scilicet, nube vel nebula densissima,
obscurissima; tale inquam burum, |non fece al viso mio s@i grosso
velo~, idest, non ita velavit videre meum; et signanter dicit
grossum, quia velum quod supponitur oculis solet esse subtile et
leve, ut non impediat totaliter visum; istud autem erat grossum
et grave, non permittens oculum fungi officio suo; et quod plus
est: |n@e di cos@i aspro pelo a sentire~; et dicit bene, quia velum
solet habere pilum mollem et levem, ut non laedat oculum nobilem;
sed velum istud habebat pilum durum et asperum nimis, ita quod
durum erat et videre et sentire fumum istum quem nunc intraturi
erant; unde dicit: |come quel fumo~, in quo puniuntur iracundi. 
Et hic nota quod poeta convenientissime hoc fingit, quia vere
nullum peccatum perpetratur in mundo inter viventes, aut punitur
in inferno inter mortuos, quod tantum obfuscet oculos mentis,
sicut ira; ideo bene posuit in inferno, quod iracundi lacerant se
invicem crudeliter et dentibus detruncant.  

	|7-9.  Ch@e l'occhio.~  Hic poeta ostendit per effectum
vehementiam istius fumi acerbi, quia coactus est necessario
claudere oculos: unde dicit: |Ch@e l'occhio~, scilicet
intellectualis, |stare aperto non sofferse~: et bene dicit, quia
fumus irae ita confundit animum quod non potest cognoscere
veritatem juxta, illud Ovidii: ^Ira virum memorem non sinit esse
sui~; quia nimis recedit a ratione homo iratus.  Et ob hoc subdit
subitum et sanum consilium Virgilii in tanto errore: quia enim
iste novus poeta non poterat sequi Virgilium, quem non poterat
videre propter fumum, ideo statim Virgilius venit ad eum, ut ille
adhaereret sibi; unde dicit: |onde la scorta mia~, idest
Virgilius, qui me scortabat, |saputa e fida~, idest sapiens et
fidelis, quia Virgilius sapiens bene sciebat ire per istum fumum,
quia videbat sine laesione, et fideliter gerebat curam de
commisso sibi in ista via, |mi s'accost@o~, ubi primo erat parum
separatus ab eo praecedens eum, |e l'omero m'offerse~, idest,
obtulit mihi spatulam, sicut videns facit caeco, quasi dicens
tacite, quod per istam viam tenebrosam, et periculosam oportet
ire ductu rationis, quae repraesentatur per Virgilium.  Et hic
nota quod sub ista pulcra fictione poeta admonet hominem turbatum
ira sequi vestigia et exempla magnorum sapientum praecedentium;
sicut Plato qui post longam peregrinationem, in qua visitaverat
magnos sapientes AEgypti, Italiae et Siciliae, reversus tandem in
patriam inveniens bona sua vastata negligentia villici, noluit
tunc exigere poenam de eo sentiens se iratum.  Et Archita
philosophus tarentinus a quo Plato multa didicerat, cum iratus
jam vellet percutere famulum retraxit manum, et commisit
correctionem alteri, ne excederet modum per iram quae est initium
furoris; et ita de multis.  Ergo bene vult dicere Virgilius: fili
mi, si vis omnia regere, te subiice rationi.  

	|10-15.  S@i come.~  Hic poeta ostendit quomodo prudenter
paruit praecepto Virgilii, quia statim adhaesit sibi, per unam
comparationem optimam quae est de se clara; unde dicit: |M'andava
io~, post terga Virgilii firmatus sibi, |per l'aere amaro e
sozzo~, talis recte est ira quae amaricat animum et deformat
corpus, ut pulcre ostendit Tullius in Tusculano, et Seneca in suo
de ira; et vere terribile et turpe nimis est videre hominem
fulminantem in iracundia sua, a simili, |s@i come cieco va dietro
a sua guida~, pro salute sua, |per non smarrirsi~, idest, ne
exorbitet a via recta, vel quod peius esset, |per non dar di
cozzo~, idest, ne incutiat improvide, |in cosa che 'l molesti~,
sicut in lignum vel in ferrum, quod concutiat sibi faciem, |o
forse ancida~, sicut in equum vel in taurum iratum.  Et sic nota
qualiter poeta noster propriissime vocat iratum caecum: vere enim
iratus est caecus et plusquam caecus; caecus enim licet perdat
visionem corporalem, non tamen perdit mentalem, imo magis
intenditur in ea; iratus vero licet retineat lumen corporis,
tamen perdit lumen rationis.  Caecus etiam incurrit damnum vel
mortem ignoranter et dolenter; sed iratus ferit et occidit alios
et se scienter et libenter propter appetitum vindictae, sicut
scribit Livius de Romanis, qui cum tanta ira et odio pugnaverunt
contra Samnites, a quibus receperant ignominiosam iniuriam, quod
oculi eorum visi sunt ardere in proelio, et post victoriam
furiose interficiebant equos et alia animalia.  Et dicit: sic
ibam, |ascoltando il mio duca~, scilicet Virgilium, qui velut
bonus dux non contentus accommodasse mihi humerum admonebat me
verbo; unde dicit: |che dicea~, fili mi, |pur guarda, che da me
tu non sii mozzo~; quasi dicat: cave ne ira violenta quoquo modo
separet te a me, quia faciliter et cito posses perdere me, et
tarde vel nunquam reinvenire.  

	|16-22.  Io sentia.~  Nunc poeta describit orationem
devotam iracundorum, et clare dicit, quod petebant et repetebant
|Agnus Dei~: sed dices forsan, lector, quare hoc?  Dico, quod non
sine magno ministerio hoc fingit.  Ad quod volo te scire, quod,
sicut scribit philosophus II Rhetoricorum, multi sunt modi quibus
potest placari iratus, inter quos unus est potissimus, quando
ille qui fecit iniuriam humiliat se iniuriam passo, et veniam
petit: unde dicit, quod ad humiliatos cesset ira, canes ostendunt
qui non mordent inclinantes se sibi.  Modo ad propositum isti
iracundi petunt veniam humiliantes se Agno Dei, quem
provocaverant ad iram irascendo; qui Agnus non est iratus
inferentibus sibi ludibrium et supplicium, imo rogabat pro illis. 
Dicit ergo: |io sentia voce~, nec videbat facientes eam; et ecce
formam orationis: |e ciascuna parea pregar per pace e per
misericordia~, quae sunt contraria irae, |l'Agnel di Dio~,
scilicet Christum, qui vere Agnus Dei innocens immaculatus
humillime permisit se duci ad victimam ad placandam iram Patris
inveteratam cum sanguine suo: ideo dicit: |che le peccata leva~,
scilicet hominum non sua; et tangit modum orationis quam
cantabant, dicens: |pure Agnus Dei eran le loro esordia~, idest,
principia captantia benevolentiam, et inducentia Deum ad
commiserationem.  Et subdit: |una parola era in tutti e un modo~,
quia quaerunt unus liberationem alterius, ubi quaerebant
destructionem in vita; unde dicit: |s@i che parea tra esse ogni
concordia~; ubi olim erant inter se discordes, imo irati sunt
repugnantes sibi ipsis.  Deinde poeta ostendit quomodo
certioraverit se de istis et eorum purgatione, dicens: |diss'io,
maestro~, o Virgili, |quei sono spirti che odo~, quos cognosco
per verba, licet non videam eos.  

	|23-24.~  Et tangit responsionem Virgilii, dicens: |et
elli a me~, scilicet, Virgilius dixit, |tu vero apprendi~,
scilicet, quod sint spiritus, sed tamen ignoras qui sint, sed
dicam tibi, |e d'iracondia van solvendo il nodo~, idest, vadunt
solvendo et liberando se per poenitentiam ab iracundia, quae vere
est fortis nodus ligans hominem, ita quod non habet libertatem
sui, et est iracundia ira inveterata.

	|25-30.  Or tu chi se'.~  Ista est secunda pars
generalis, in qua poeta noster introducit unum singularem
spiritum modernum purgantem iracundiam suam, qui sentiens poetam
vivum petit ab eo cum admiratione quis sit.  Dicit ergo: |Cos@i
per una voce~, ista vox erat Marci Lombardi, |detto fu: or tu chi
se'~, qui dicis nos esse spiritus, et sic non videris esse
spiritus, |che 'l nostro fumo fendi~, scilicet, cum corpore, quod
caeteri spiritus non faciunt, |e di noi parli~, antequam mortuus,
|pur siccome tu partissi ancora il tempo per calendi?~  Quasi
dicat, velut si viveres adhuc in vita corporali, nam mortui non
dividunt tempus, quia tempus non currit eis; sed viventes sic,
nam dividunt mensem per kalendas, idus et nonas juxta illud: ^sex
nonas maius, october, julius et mars: quatuor at reliqui, tenet
idus quilibet octo.~  Sic ergo vide quod iste Marcus fuerat
suspicatus poetam esse vivum, tum quia senserat motum aeris
fumosi grossi, quem cum corpore faciebat; tum quia audiverat
modum loquendi, quia dixerat illos spiritus esse quos audiebat,
et sic videbatur excludere se a numero illorum.  Et subdit
praeceptum Virgilii, sine cuius licentia nihil facit, dicens:
|onde il maestro mio~, Virgilius magister bene loquendi, |disse:
rispondi~; et dicas sibi quis es, quia hic est spiritus dignus
loqui tecum, |e dimanda se quinci si va sue~; ne iremus errando
per istum fumum obscurum, cum intendamus per viam rectam semper
ire sursum, donec perveniamus ad culmen montis.  

	|31-33.  Et io.~  Hic poeta ponit responsionem suam ad
illum spiritum, et primo praemittit exordium faciens illum
benevolum et attentum, promittens se dicturum de re magna et
mirabili.  Dicit ergo: |et io~, supple, respondi: |o creatura~,
idest, anima creata a Deo, |che ti mondi~, a macula irae, quae
saepe fecit te turpem in vita, sicut proprium est irae, ut jam
dictum est paulo ante, |per tornar bella~, qualis tu fuisti a
principio, |a colui~, scilicet Deum, qui est pulcerrimus in se;
|che ti fece~, de nihilo, |meraviglia udirai~, idest, rem
mirabilem et inauditam, |se mi secondi~, idest, si sequeris me
eundo, quia nolo remorari ne perdam tempus.  

	|34-36.~  Et subdit responsionem illius animae ad se,
quae facta avida novitate rei promittit se secuturam eum quantum
poterit.  Unde dicit: |io te seguiter@o~, idest, sequar te,
|quanto mi lece~, scilicet, quantum durat fumus, quia non licet
mihi exire circulum istum usquequo sim omnino mundatus ab ira; et
dicit: |e se 'l fumo veder non lascia~, scilicet, alter alterum,
quod esset certius argumentum, tamen, |l'udir ci terr@a giunti in
quella vece~, quasi dicat, licet non possim sequi te coniuncte,
sicut tu sequeris alium, quia non video te, tamen sequar vocem
tuam, et ita erimus continuo satis propinqui.  

	|37-39.  Allora.~  Hic poeta facit narrationem suam cum
petitione, dicens: |Allora incominciai~, supple, dicere illi
avide expectanti, |men' vo suso~, scilicet, ad coelum per
purgatorium, |con quella fascia~, scilicet carne, et est propria
transumptio: sicut enim debilis fascia ligat et tegit infantulam,
ita caro fragilis animam, quae quidem caro faciliter dissolvitur,
sicut fascia, et putrescit inter sordes sicut fascia.  Unde
dicit: |che la morte dissolve~, scilicet, omnino resolvit; nam et
ante mortem paulatim rumpitur et consumitur: et sic dixi quod sum
vivus; et addit aliud, dicens: |e venni qui~, ad istud
purgatorium, |per infernal ambascia~, idest, laborem et angustiam
maiorem quam iste sit, quasi dicat: non mireris si vado vivus per
purgatorium, quia jam ivi per infernum, ac si dicat: habeo jam
cognitionem vitiorum quaesitam magno labore in inferno, nunc
intendo habere purgationem eorum in purgatorio.  

	|40-45.~  Et facit suam petitionem adiurans eum per illam
singularem gratiam quae est sibi concessa, dicens: |e se Dio~,
si, pro quia; quia sine gratia Dei non poteram cum omni auxilio
et consilio Virgilii facere tam sacrum opus, |m'ha in sua grazia
richiuso~, me singularissime admittendo ad suam benignam gratiam,
|tanto, ch'e' vuol ch'io veggia la sua corte~, idest, quod vivus
ascendam in coelum, |per modo tutto fuor del moderno uso~,
scilicet, per poeticam speculationem; imo nullus antiquorum nedum
modernorum ascendit unquam coelum, eo modo quo hic singularis
poeta.  Et petit duo dicens: |non mi celar chi fosti anzi la
morte~, quasi dicat: dixi tibi quod sum adhuc vivus inter
mortuos; sed tu dic mihi, rogo, quis fueris inter vivos, |ma
dilmi~, sed dic mihi clare, |e dimmi s'io vo bene al varco~,
idest, et si recte vado ad viam meam, et est secunda petitio: et
dicit: |e tue parole fian le nostre scorte~, quia nos ambulabimus
secundum sermonem tuum, quia non habemus alium ducem in isto
fumo.  

	|46-51.  Lombardo.~  Nunc poeta ponit responsionem illius
spiritus ad utramque petitionem; et primo ad primam, videlicet
quis fuerit.  Et ad huius primae plenam responsionis
intelligentiam est praesciendum, quod iste Marcus Lombardus, qui
loquutus est nunc cum poeta et loquetur usque in finem capituli,
fuit quidam miles curialis de nobili civitate Venetiarum, qui non
more nebulonum modernorum vacabat rebus obscenis, sed honestis. 
Fuit enim vir nobilis animi, clarae virtutis, sed facilis irae et
indignantis naturae.  Audivi autem nobilem indignationem de
homine isto, qualis reperitur in nobilibus ingeniis.  Nam cum
semel esset captus, et imposita sibi immensa tallia ultra posse,
misit per nuntium suum ad dominum Rizardum de Camino, tunc
dominum Tarvisii, rogans suppliciter, quod non permitteret eum
mori in angustia carcerali.  Qui misertus indignae sorti amici,
statim scripsit multis dominis lombardis, in quorum curiis Marcus
erat solitus conversari, quod deberent conferre redemptioni eius
liberaliter.  Quo audito Marcus magnanimiter indignatus, remisit
continuo nuntium ad dominum Rizardum, dicens, quod volebat potius
mori in captivitate, quam esse servus tot et tantorum.  Tunc
dominus Rizardus pudore confusus, damnans vilitatem suam, solvit
de propria pecunia summam, et liberavit Marcum.  Ad literam ergo,
dicit poeta: et ille spiritus describens se a praenomine, proprio
nomine, et virtute, |cos@i rispose~, sub tam curiali forma
verborum: |Lombardo fui.~  Et hic nota, quod iste denominat se a
gente, quia fuit de Lombardia inferiori, quae dicitur Marchia
Tarvisana; vel dic et melius, quod denominatus est Lombardus,
quia familiariter conversabatur cum dominis Lombardiae tempore
suo, inter quos tractabat saepe concordias, paces, affinitates,
et confoederationes: aliquando etiam transibat Apenninum in
Tusciam.  Unde audisti alibi, qualiter prophetavit comiti Ugolino
tyranno Pisarum iram Dei venturam super eum.  Et dicit: |e fui
chiamato Marco~; quo nomine multi inveniuntur Venetiis.  Et hic
nota quod nullum nomen invenitur habuisse tot illustres viros
sicut istud nomen Marcus, ut Marcus Varo vir doctissimus
romanorum, Marcus Cato vir sapientissimus, Marcus Tullius vir
eloquentissimus, Marcus Camillus vir optimus, Marcus Scaevola vir
fortissimus, et ita de plurimis.  Et iste Marcus fuit vir
prudens, affabilis, expertus agibilium mundi; ideo bene dicit:
|del mondo seppi~, quia magnam notitiam rerum humanarum habuit,
|e quel valore amai~, scilicet virtutem, quae est omnino
derelicta; unde dicit: |al quale ha or ciascun disteso l'arco~,
quia nullus dirigit nunc operationem suam ad signum virtutis; vel
dic melius, quod quilibet habet nunc arcum tensum ad arcendam et
repellendam virtutem longe a se tamquam inimicam, more parthorum,
qui fugientes hostem cum arcu sagiptant a tergo.  Et respondet
Marcus secundae petitioni, dicens: |per montar su dirittamente
vai~, quasi dicat, intrasti viam rectam et veram si vis ascendere
coelum.  Et addit poeta: |e soggiunse~, ille Marcus, |io ti prego
che per me preghi~, idest, ores ad Deum pro liberatione mea, quia
preces tuae debent esse justae cum sis in gratia positus, |quando
vi serai~, scilicet in illo coelo, qui est locus beatitudinis.

	|52-57.  Et io.~  Ista est tertia pars generalis, in qua
poeta ostendit qualiter ipse audiens Marcum magnifice dolentem de
virtute, cui omnes moderni hostiliter inimicantur, movet sibi
arduam quaestionem petens quae sit causa tantae infelicitatis; et
primo quidem ut reddat Marcum benevolum ad responsionem suam
jurat se facturum id quod petit cum pervenerit in coelum.  Dicit
ergo: |Et io a lui~, scilicet, dixi, |per fede mi ti lego~,
idest, obligo me tibi per fidem qua nullum est fortius vinculum
in homine virtuoso, |di far ci@o che mi chiedi~, scilicet, me
rogaturum pro te in coelo.  Et subdit dubium, quo maxime
premitur, dicens: |ma io scoppio~, idest, crepo ex nimio pondere,
|dentro ad un dubio~, valde forte, |s'io non me ne spiego~,
idest, si non absolvo et exonero me, quia ex isto sequuntur omnia
inconvenientia mundi, ut statim dicetur.  Et assignat causam
huius, scilicet, quia in dies magis excrescit, quia invenio dicta
et sententias multorum facientia mihi istud dubium.  Ad cuius
literae obscurae intelligentiam claram volo te scire, quod poeta
noster audiverat similem sermonem alibi, scilicet in secundo
circulo Purgatorii capitulo XIIII a Guidone del Duca, spiritu
romandiolo invido; qui loquens de habitatoribus Arni, qui fugiunt
virtutem tamquam serpentem, dixit hoc esse vel ex infelicitate
loci, vel ex pravo usu hominum; et nunc audiebat idem a Marco
spiritu lombardo iracundo, qui hoc dicit de omnibus in generali,
et in particulari de habitatoribus Padi, et Athesis; per quae
loca dicit posse transire tute quicumque verecundatur
appropinquare bonis.  Ad literam ergo, dicit poeta: |prima era
scempio~, scilicet, illud dubium, quia audiveram ab uno spiritu
cui credebam, |et ora @e fatto doppio nella sentenzia tua~, idest,
in dicto tuo, quod habeo pro sententia, |che mi fa certo quello~,
scilicet dubium; ita quod si primo credebam, nunc videor mihi
certus, |qui~, in isto loco praesenti, |et altrove~, in praedicto
circulo invidorum, |ov'io l'accoppio~, idest, copulo et coniungo
istud dictum tuum dubium, quia consonare videntur ista duo dicta
invicem, ita quod ambo faciunt mihi istud dubium, scilicet, unde
procedat tanta malitia hominum, quae reperitur ubique terrarum. 

	|58-63.  Lo mondo.~  Hic poeta explicat ipsum dubium
repetens et confirmans illud quod dixerat Marcus de virtute
ubique deserta, dicens: |Lo mondo @e ben tutto cos@i diserto~,
idest, spoliatus et privatus, |d'ogni virtute~, tam morali quam
divina: et bene dicit totum, quia in rei veritate omnis natio
invenitur prava, et quae videtur melior reperitur peior, |come tu
mi suone~, ex verbis tuis, et per locum a contrariis, |e di
malizia~, quae est contraria virtuti, |gravido~, idest plenum, |e
coperto~, ita quod malitia continuo parit et multiplicat velut
lolium in agro, et virtus latet et suffocatur tamquam seges quae
non audet erumpere.  Et petit de ratione tanti mali, dicens: |ma
prego~, quia sic est, et sic video, |che m'additi la cagione~,
quia scire est rem per causam cognoscere, |s@i ch'io la veggia~,
idest, clare cognoscam ipsam causam pro salute mea, |e ch'io la
mostri altrui~, scilicet, ad illuminandum alios de tanta
caecitate ignorantiae.  Et tangit duplicem opinionem de hoc:
aliqui enim dicunt quod omnia proveniunt ab astris et de
necessitate; alii vero, quod ab hominibus ex libertate liberi
arbitrii.  Unde dicit: |ch@e nel ciel uno~, quia aliquis ponit
causam ipsam in coelo, sed isti quaerunt occasionem peccandi; nam
ista opinio est omnino falsa et erronea, et contra mentem
Aristotelis, Platonis et omnium nobilium philosophorum; |et un
quaggi@u la pone~, idest, et alius ponit ipsam causam in ipsis
hominibus; et haec est opinio sana, vera et ab omnibus colenda.  

	|64-66.  Alto.~  Nunc poeta ponit responsionem Marci ad
propositam quaestionem; et primo praemittit pulcre quod volens
solvere eam incoepit a quadam conquestione dolorosa; nam emisit
suspirium magnum, deinde vocem, dicens: ille Marcus, |mise fuor
pria alto sospiro~, quod venit de profundo mentis, |che~, idest,
quod suspirium, |duolo~, idest, dolor, |strinse in hui~, quod est
adverbium dolentis et idem est quod heu, quasi dicat, quod Marcus
ex dolore alte clamavit: heu quam pessima opinio est de hoc. 
Alii tamen volunt quod Marcus doluerit de malo regimine
praelatorum, de quo postea dicit; sed prima expositio est melior;
quod statim declarat litera sequens, in qua amare improperat ipsi
poetae.  Unde dicit: |e poi cominci@o~, supple, dicere mihi ille
Marcus: |o frate, lo mondo @e cieco~, quia multi qui reputantur
magni sapientes in mundo, viri magnorum ingeniorum, fuerunt in
ista caecitate ignorantiae quod omnia evenirent de necessitate,
non videntes quomodo praevisa a Deo possent mutari per liberum
arbitrium.  Ideo Tullius ad vitandum unum errorem incurrit alium,
quia negavit providentiam, de quo multum reprehenditur ab
Augustino de Civitate Dei.  Unde dicit: |e tu vien ben da lui~,
scilicet, ab illo mundo caecorum, quia dicis te tantum dubitare
de hoc quod crepas.  

	|67-69.  Voi.~  Hic Marcus explicat hunc errorem
caecorum, dicens: |Voi che vivete~, scilicet, in mundo caeco,
|recate~, idest, reducitis, |ogni cagion~, scilicet, boni et
mali, |pur suso al cielo~, imputantes astris omnia opera vestra,
et semper habetis in ore illud dictum Cleantis philosophi, quod
totiens allegat Seneca: |Fata volentem ducunt, nolentem trahunt.~ 
Et hoc facitis, |pur come se tutto movesse seco~, ipsum coelum,
|di necessitate~; cuius contrarium dicit philosophus, qui dicit
quod aliqua sunt futura necessaria, scilicet quae habent
praedeterminatam causam, sicut hominem mori, et solem cras oriri;
et alia sunt futura contingentia habentia se ad utrumlibet quae
possunt evenire et non evenire.  Et hic nota, quod aliqui
voluerunt quod planetae non efficerent nobis bona vel mala, sed
solummodo essent signa eorum quae nobis eveniunt, sicut Plotinus. 
Alii vero dixerunt ex effectu planetarum hominibus aliquid boni,
aliquid mali evenire, non ita tamen ut necessitaret, sed ut illud
quod operatur natura, sive potius Deus per naturam, ex
efficientia planetarum contingeret.  De qua materia plene tractat
Augustinus de Civitate Dei.  

	|70-72.~  Et damnat Marcus istum errorem pravum propter
magna inconvenientia quae sequerentur ex illo, dicens: |se cos@i
fosse~, ut quidam male opinantur, |in voi fora distrutto libero
arbitrio~, et per consequens non esset dare virtutem, quae est
habitus electivus, similiter nec vitium; et sic frustra poneremus
infernum, purgatorium, et paradisum: et eodem modo, |non fora
giustizia~, nec in mundo isto, nec in alio, |per ben, letizia~,
idest, pro virtute habere praemium, |e per male, aver lutto~,
idest, et pro malitia habere poenam, ad quam sequitur planctus:
et tunc frustra essent consilia, preces, et alia multa
inconvenientia destructiva mundi sequerentur exinde, ut ostendit
Boetius in V.  

	|73-78.  Lo cielo.~  Hic Marcus incipit solvere dubium:
et primo ostendit quomodo res sunt a coelo, et quomodo non,
dicens: |lo cielo i vostri movimenti inizia~, corporales, sicut
sedere, ambulare; sed animales, sicut velle, intelligere non
cadunt sub imperio motus coelestis; ideo restringit dictum suum
dicens: |non dico tutti~; et ad robur dicti sui addit, |ma, posto
ch'io il dica~, scilicet, quod initiet omnes motus vestros, adhuc
etiam, |dato v'@e lume a bene et a malizia~, scilicet, ratio
cognoscendi bonum et malum, et eligendi et renuendi, per quam
potestis refraenare illicitos motus coeli, quod fortiter trahit
et inclinat animum alicuius, ita quod anima nobilis in corpore
posita videtur quasi leo positus in carcere; unde concupiscibile
et irascibile imperant rationi quando anima hominis fuerit
perversa, ut dicit philosophus V Politicorum: et tamen potest
liber homo obstare antequam transeat in habitum.  Exemplum huius
habes, ne exeam materiam de qua hic agitur, quia aliquis
colericus qualis fuit hic Marcus, incitatur aliquando ad iram et
furorem ex influentia Martis.  Licet ergo sit difficillimum a
principio impedire hunc motum, tamen vir prudens temperabit
coleram istam cum bono regimine, utendo cibis frigidis, quibus
extinguat calorem istum: immo tanta est potentia liberi arbitrii,
quod vincit et superat concupiscibile quod est naturalius in
omnibus, sicut bene dicit Boetius, quod illud gignendi opus, quod
natura semper appetit, interdum coercet voluntas.  Sic ergo
patet, quod a constellatione aliquis contrahit aptitudinem, non
coactionem.  Unde dicit Marcus; |e libero voler~, scilicet,
arbitrium est datum vobis cum praedicto lumine rationis, |che se
fatica~, scilicet, cum difficultate pugnat contra actionem coeli,
|nelle prime battaglie~, scilicet, in principio resistentiae,
|col ciel dura~, idest, pugnat, et dicit: |poi~, illud liberum
arbitrium, |vince tutto~, quia vincit quicquid coelum agit contra
eum, et sic quicquid primo erat durum efficitur leve, |se ben si
nutrica~, idest, regitur per bonam consuetudinem.  Isto modo
Hercules bene pugnando substinuit coelum.  

	|79-81.  A maggior.~  Hic Marcus probat quod homo non sit
subditus coelo quantum ad animam, dicens: vos viventes,
|soggiacete liberi a maggior forza~, quam sit vis coeli, |et a
miglior natura~, scilicet, divinae, quae est natura naturans, |e
quella~, scilicet, natura vel Deus, |cria~, ab initio, |la
mente~, idest, animam rationalem, |in voi~, scilicet, hominibus,
|che 'l ciel non ha in sua cura~, idest, potestate, quia anima
quae est res divina non est a generante, sed a Deo creante, licet
infusa corpori moveatur secundum complexionem corporis.  Nimis
absurdum ergo videtur, quod homo subiiciatur coelo, cum potius
astra sint facta propter hominem, quam e converso.  Unde ad
confirmandum propositum occurrit mihi res jocosa.  Floruit, non
est diu, in civitate Paduae quidam Petrus de Abano, eximius
philosophus, astrologus, et medicus, qui ad tempus fuit in ista
opinione prava.  Accidit autem semel, quod accensus ira contra
servum suum, qui nimis tarde redierat domum, volebat in furore
iniicere manus in eum: tunc servus sagax subito usus est ingenio,
et dixit: Fateor, magister mi et domine, me errasse; sed unum
verbum precor audire digneris, antequam a me meritam poenam
exigas.  Audivi saepe, ut bene recolo, te dicentem, quod omnia
eveniant de necessitate; quomodo ergo poteram citius venire? 
Petrus magis iratus, porrigens manum ad baculum, clamare coepit:
Et necesse est, serve nequam, quod te dure corripiam de
contumacia tua.  Tunc servus non territus, applicans manum ad
capulum, dixit: Et certe, magister insane, necesse est, quod
infigam gladium in viscera tua.  Petrus autem timore temperante
iram, dixit: Semper stabis mecum, si voles; et promitto tibi,
quod nunquam de caetero habebo opinionem istam, neque alteri
suadebo.  

	|82-84.~  Deinde Marcus ex dictis, damnata prima parte
distinctionis tamquam falsa, concludit secundam partem esse
veram, dicens: |per@o, se 'l mondo presente~, idest, homines
praesentialiter viventes in mundo, |disvia~, scilicet a recta via
virtutum et morum, |in voi @e la cagione~, quia scilicet, est
culpa hominum, non coelorum; et ideo, |in voi si cheggia~, in
quibus invenietur.  Si forte dicis: et quare, ut dixisti, coelum
nos inclinat ad peccandum? dico quod nihil est; quia pari modo
forma mulieris allicit visum tuum, et sapor vini gustum, et tamen
mulier vel vinum non est in culpa.  Et dicit Marcus: |et io te ne
sar@o or buona spia~, quasi dicat: more boni exploratoris referam
tibi veritatem subtiliter investigatam de anima, et ecce.  

	|85-90.  Esce.~  Hic Marcus ostendit libertatem animae
quae a principio habet potentiam, sed non usum liberi arbitrii:
ideo incipiens ab ipsa prima infusione ostendit quomodo anima
datur a Deo pura et immaculata.  Ordina sic literam: |l'anima
semplicetta~, quia est tamquam tabula rasa, in qua nihil est
depictum, apta nata recipere omnem impressionem, formam et
figuram imprimendam sibi, |salvo che mossa da lieto fattore~,
scilicet, a Deo creante, |volontier torna~, postquam est infusa
corpori, |a ci@o che la trastulla~, idest delectat, |esce di mano
a lui~, a Deo, |che vagheggia~, idest alludit sibi, |prima che
sia~, idest, antequam infundatur corpori, |a guisa di fanciulla~,
idest, eo modo quo pater alludit infantulae, |che~, idest, quae
infantula, |pargoleggia~, idest, puerizat, vanizat, |ridendo, e
piangendo~, quia, ut dicit Horatius de puero: |iram colligit et
deponit et mutatur in horas.~  

	|91-96.  Di picciolo.~  Hic Marcus ostendit quid primo
impediat animam, quia sicut corpus est naturaliter prius quam
anima, ita oportet primo habere curam corporis quam animae, ut
pulcre ostendit philosophus libro Politicorum.  Dicit ergo: et
illa anima, |di picciol bene~, idest sensibili, delectabili, |in
pria prende sapore~, sicut clare patet, quia in primo ortu statim
miser homo veniens in lucem cum dolore ex loco humido, calido in
aerem frigidum, siccum, statim delectatur cum opera nutricis
fovetur in aqua calida; deinde sugens lac magis incipit
delectari; deinde propter multa incommoda appetit divitias quae
sunt causa voluptatis; deinde quia per naturam homo est appetens
honoris et gloriae, cadit in superbiam, invidiam etc.  Ideo bene
dicit: |quivi~, in isto parvo bono, |s'inganna~, ipsa anima, quia
credit ipsum esse magnum bonum; et ideo, |e dietro ad esso
corre~, quia sequitur ipsum appetendo: et in hoc imminet
periculum magnum nisi adhibeatur remedium, quia tunc aetas tenera
omnia capit et retinet; ideo dicit: |salvo se guida~, idest,
pastor, |o freno~, idest, lex, |non torce suo amore~, scilicet,
in vera bona; et vere magno labore est opus, quia non sufficit
pater, non magister, non pedagogus, non rector.  Et ob hanc
causam, subdit Marcus, fuit inventa lex et datus pastor; unde
dicit: |onde convenne legge~, scilicet, divinam, |per fren
porre~, idest, ponere ad refraenandas hominum vitas, |convenne
rege aver~, scilicet, spiritualem, |che discernesse~, idest,
declararet homini per doctrinam, |della vera cittade~, scilicet,
Dei, |almen la torre~, scilicet, summam felicitatem, quasi dicat:
oportet quod saltem in genere detur intelligi hominibus, quod est
dare unum primum principium in quo sicut in alta specula
consistit beatitudo hominis.   

	|97-99.  Le leggi.~  Hic Marcus, quia dixerat leges esse
necessarias ad dirigendum hominem in bonum, quae indigent
executore, increpat pastores qui sunt ministri legum verbo non
opere; ex quo sequitur depravatio hominum.  Dicit ergo Marcus qui
consueverat in vita bene scire mordere: |Le leggi sono~, sicut
mosayca, evangelica, sacri canones, |ma chi pon mano ad esse?~
idest, operationem.  Et continuo respondet sibi ipsi dicens:
|nullo~: et ecce causam, |per@o che 'l pastor che presede~, idest,
apostolicus, qui praesidet generi christiano, ut faciat viam
illi, |ruminar pu@o~, idest loqui, |ma non ha l'unghie fesse~,
idest, operationem.  Et ad intelligendam plene istam literam
debes scire, quod, sicut scribitur in Levitico capitulo XI, Deus
praecepit populo hebraeorum ut comederent de omni animali quod
ruminaret et haberet ungulam divisam; de eo autem quod non
ruminaret, et non haberet ungulam fissam, non comederent, sed
immundum reputarent; est autem ruminare, cibum a stomacho ad os
revocare.  Modo ad propositum vult dicere autor, quod pastor
modernus bene ruminat, quia habet in ore legem Dei, et plene
discutit, et de rei veritate Bonifacius, qui tunc erat papa, bene
sciebat leges et sanctam scripturam, et scripsit in jure
canonico, sed non divisit potestatem temporalem a spirituali, imo
utrumque officium confudit in unum.  

	|100-105.  Perch@e.~  Hic Marcus tandem ex praemissis
infert conclusionem principaliter intentam, scilicet, quod
malitia pastoris est principalis causa perversionis mundi.  Unde
dicit: |Perch@e la gente~, scilicet christiana, |che vede sua
guida~, idest, pastorem, |pur fedir~, idest, ferire et intendere,
|a quel ben~, sensibili, temporali, |ond'ella @e ghiotta~, idest,
avida, quia assuevit illi et delectata est ab origine prima, ut
jam demonstratum est, |di quel si pasce~, scilicet, illo bono
parvo, |et pi@u oltre non chiede~, scilicet, maiora bona
spiritualia.  Et hic nota quod poeta noster juste conqueritur de
malo regimine praelatorum, quod est quasi causa omnium malorum;
quia, ut videmus de facto, populus a moribus sacerdotum facilius
contrahit vitia quam virtutes.  Unde arguitur sic: praelati,
pastores, sacerdotes et religiosi, qui sapientissimi hominum
docent nos mandata Dei et leges sanctarum scripturarum, petunt et
appetunt ista temporalia, puta pecunias, voluptates, et talia;
ergo aut cognoscunt ea esse bona, aut Deum clementissimum pro
omnibus fore passum.  Ideo praelati tenentur de animabus
subditorum, qui secuti sunt eorum mala exempla.  Ideo subdit
Marcus: |ben puoi veder~, ex his quae dixi, |che la mala
condotta~, scilicet, pastoris, |@e la cagion che 'l mondo ha fatto
reo~, sicut olim bonus ductus fecit mundum bonum, sicut patuit in
primitiva ecclesia, |e non natura che 'n voi sia corrotta.~ 
Tolerabilius est ergo propriis laborare vitiis, quam in
multitudinem diffundere pestem vitiorum; ideo vita praelati
deberet esse irreprehensibilis et inculpabilis.  

	|106-108.  Solea.~  Hic Marcus confirmat dictum suum ab
effectu, quia dum fuerunt boni pastores, et mundus fuit bonus, et
ita e contra.  Dicit ergo: |Roma che'l buon mondo feo~; certe
nulli hominum fuerunt unquam, qui plura memoranda gesserint solo
amore virtutis quam romani, ita ut de totius orbis circulo non
invenias plura exempla virtutum, quam in republica unius urbis,
sicut patet clare apud omnes historicos, poetas et morales, quos
latina eloquentia habet, |solea aver dui soli~, scilicet,
pontificem et principem, |che facean veder l'una e l'altra
strada~, scilicet, viam spiritualem et temporalem; ideo dicit: |e
del mondo e di Dio.~  Ita reddebant quae sunt Caesaris Caesari,
et quae sunt Dei Deo, sicut patuit in Constantino et Silvestro,
in Justiniano et Agapito, in Carolo Magno et Adriano: et ita
postea in quibusdam Othonibus germanis, et papis romanis.  Ideo
bene Justinianus imperator ait: Magna in hominibus sunt dona Dei
a superna collata clementia, sacerdotium et imperium.  Illud
quidem divinis ministrans, hoc autem humanis praesidens, ex uno
eodemque principio utraque manantia.  

	|109-114.~  Et subdit, quod nunc contrarium accidit
cupiditate et ambitione pastoris, dicens: |l'un l'altro ha
spento~, scilicet, papa imperatorem, et imperator papam, sicut
patuit in Friderico II qui omnia spiritualia tyrannice usurpavit,
et Gregorio IX qui occupavit regnum Friderici eo absente, ut
statim dicetur.  Potest tamen intelligi praecipue de Bonifacio,
qui cinxit sibi ensem, ut patuit supra capitulo VI.  Ideo dicit:
|et @e giunta la spada~, idest, potestas temporalis, |col
pastorale~, idest, cum potestate spirituali, quae figuratur per
virgam pastoralem.  Hoc idem vidit ipse poeta paulo post in
Clemente V contra Henricum VI, cum tamen duos gladios sufficere
imperio christiano Evangelii testetur auctoritas.  Ideo dicit: |e
l'un e l'altro insieme~, simul confusa, |per viva forza mal
convien che vada~, quia non potest unus tam diversa officia bene
exercere.  Et assignat causam, dicens: |per@o che giunti~,
scilicet, ensis et pastoralis virga, |l'un l'altro non teme~, nec
reverentur.  Quod probat per exemplum de proximo, dicens: |se non
mi credi~, quia videar tibi homo curialis, novorum fictor, |pon
mente a la spiga~, idest, respice ad effectum, |ch'ogni erba si
conosce per lo seme.~  Nam propter discordiam quae fuit inter
papam et Fridericum II Lombardia, flos Italiae, fuit quasi
destructa.

	|115-120.  In sul paese.~  Ista est quarta et ultima pars
huius nobilis capituli, in qua hic nobilis Marcus ad dilatandam
hanc materiam, pro confirmatione dicti sui describit mutationem
Lombardiae, quae propter discordiam papae et imperatoris amisit
bona temporalia et spiritualia.  Et ad huius literae expositionem
oportet breviter perstringere aliqua de Friderico II, de quo
aliqua scripsi Purgatorii capitulo III.  Fridericus ergo, elatus
magna potentia multorum regnorum et nobili prole proborum
filiorum, temporalia et spiritualia conculcabat: propter quod
fuit excommunicatus ab Honorio III papa et stetit contumax sex
annis.  Honorio mortuo, successit in pontificatu Gregorius IX de
Anagnia, qui sedit quatuordecim annis; quo tempore Fridericus
habuit inexorabile bellum secum.  Post hoc Fridericus magna
classe navali transivit ad Terram Sanctam, ubi privavit regno
Hierusalem Johannem Brenensem socerum suum; de quo fecit se
coronari anno Domini MCCXXXV.  Gregorius IX, audita pace ficta
quam Fridericus fecerat cum Soldano, dedit operam, quod dictus
rex Johannes intraret regnum Apuliae, quod totum fecit rebellare
Friderico.  Sed Fridericus, velut ardens fulmen belli, cum summa
celeritate revolavit in Italiam cum duabus galeis, et totum
regnum celerius recuperavit: et ultra hoc occupavit patrimonium
sancti Petri, ducatum Spoleti et Marchiam Anconae, ducens secum
saracenos de Nuceria, quos traxerat de Sicilia de montibus
Drepani, ut Sicilia esset tutior et Apulia subiectior.  Deinde
cum Gregorius ordinasset Concilium contra Fridericum, magnus
numerus praelatorum veniens de partibus Galliae, captus fuit apud
Pisas, quos postea Fridericus pauperrime dimisit, instante
Ludovico rege Franciae: et tunc natum est bellum inter januenses
et pisanos. Post hoc Fridericus aspirare coepit ad dominium
Lombardiae.  Unde sentiens, quod Mediolanum, Parma et Bononia et
plures aliae terrae Lombardiae et Romandiolae coniuraverant cum
ecclesia contra eum, descendit de regno in Lombardiam magnis
viribus; et post multa proelia mediolanenses totis viribus suis,
ecclesiae et colligatorum, cum venissent in auxilium brixiensium,
concurrerunt cum Friderico in loco dicto Curte Nova; et post acre
proelium mediolanenses debellati sunt cum magno damno suorum et
exaltatione Friderici, qui in illa pugna strenue se gesserat. 
Cuius rei dolore Gregorius infirmatus mortuus est Romae paulo
post: Fridericus vero victor cepit magnam partem Lombardiae et
Romandiolae.  Quo tempore habuit elephantem, ad quem videndum
confluebant multi de populis Lombardiae.  Tandem creatus est papa
Innocentius IV vir nobilis januensis ex nobilibus de Flisco, anno
Domini MCCXLI, qui sedit annis undecim et replevit ecclesiam
multis cardinalibus ex diversis partibus christianitatis.  Quo
audito Fridericus turbatus, fertur dixisse: Heu! perdidi amicum
meum; praesagiens quod futurum erat.  Nam Innocentius, prudens et
magnificus, videns potentiam et contumaciam Friderici, qui quasi
totam possidebat Italiam, fecit armari apud Januam viginti galeas
per consortes suos; et cum cardinalibus et curia ivit de Roma
Lugdunum, supra Rhodanum, ubi celebrato concilio, cui interfuit
bonus Ludovicus rex Galliae, damnavit et excommunicavit
Fridericum.  Interim consanguinei Innocentii et amici ecclesiae,
expulsi de Parma, intraverunt Parmam cum consensu populi.  In
quorum auxilium continuo venit Gregorius de Monte Longo legatus
ecclesiae cum mediolanensibus, placentinis et mantuanis, et
paraverunt se ad defensionem.  Fridericus indignatione plenus et
ira, contractis magnis viribus, et Eccelino de Romano, obsedit
Parmam, et fecit ibi Bastitam magnam in formam civitatis, quam
Victoriam appellavit, jurans numquam recedere, nisi Parma capta,
quam conceperat destruere, et transferre Victoriam.  Igitur
Friderico impugnante et ecclesia defensante Parmam per spatium
sex mensium, saevitia hyemis cogente, militia civitatum utrinque
ad propria remeavit.  Fridericus vero remansit in Victoria,
expectans tempus aestatis, spe expugnandae civitatis, quae
penuria victualium parvo tempore poterat resistere.  Ideo
Fridericus, parvipendens obsessos, die quadam iverat extra
Victoriam ad Falconem.  Tunc parmenses quasi desperati furiose
exeuntes, invaserunt Victoriam, quam captam ferro et igne
destruxerunt, et praeda magna ditati sunt.  Fridericus vero
Cremonam fugiens vix evasit, amissis jocalibus suis et corona,
quam habuerunt parmenses.  Haec gesta sunt die Martis prima
februarii anno Domini MCCXLVIII; et anno sequenti Henricus filius
eius bellicosus captus est a bononiensibus apud Mutinam: qua
victoria bononienses elati sunt valde.  Deinde altero anno
Fridericus mortuus est, nihil de tanta potentia secum trahens,
nisi sarcinam peccatorum.  Nunc descendendum est ad literam, quam
sic ordinabis, |valore e cortesia~, idest, viri valentes et
liberales, |trovarsi solea in sul paese~, scilicet, in Marchia
Tarvisina et Lombardia, |ch'Adige e Po riga~, idest, balneat;
quia Athesis nobilis fluvius labitur per Marchiam Tarvisinam, per
civitatem Veronae; quae regio dicto tempore fuit crudeliter
afflicta per Eccerinum de Romano, confoederatum cum Friderico;
sicut Padua, Verona, Vicentia, Tarvisium.  Padus vero
nobilissimus fluvius dividit Lombardiam per medium; quae regio
fuit miserabiliter lacerata per Fridericum, ut patet ex dictis. 
Et hic nota, quod iste Marcus bene noverat dominos et viros
nobiles utriusque riperiae, quam solebat saepe frequentare, et
mores laudabiles virorum et mulierum referre.  Unde semel
discurrens per riperiam Padi, dum iret de Ferraria Ravennam,
audiens multum commendari Margaritam consanguineam Azonis III,
marchionis estensis, intravit Argentam, ubi illa erat, tentaturus
veritatem.  Margarita autem valens, et bene morata, cum audisset
de fama Marci, recepit ipsum laetanter; cui Marcus magnifice
loquens, ait: Illustris domina, alta virtus tua ubique nota
conduxit me huc, ut gloriari possim vidisse et audivisse dominam,
quae excedit caeteras nobilitate generis et virtute animi. 
Marchionissa, volens experiri circumspectionem Marci, prudenter
respondit subito: Certe, Marce, non possum de te dicere illud
bonum, quod tu de me dicis.  Et Marcus continuo dixit: Immo bene
potuissetis, si voluissetis de me mentiri, sicut ego mentitus sum
de vobis.  Ex quo domina subridens, perpendens verum esse, quod
de Marco audiverat, donavit illi certum jocale, et permisit ire
ad viam suam.  Et hic nota quod Marcus novit facere mirabilia
scommata, quia bonum scomma debet mordere auditorem ut ovis, non
ut canis; et debet fieri praesto et sine mora.  De qua materia
pulcre tractat Macrobius libro Saturnalium.  Et dicit Marcus:
|prima che Federigo avesse briga~, idest, bellum cum ecclesia cum
Innocentio IV.  Et subdit Marcus, nunc esse contrarium in Marchia
et Lombardia; unde dicit: |or pu@o sicuramente indi passarsi~, per
dicta loca, quae sunt derelicta a bonis, |per qualunque~,
scilicet, pravum, |lasciasse per vergogna di ragionar co' buoni~,
quia sunt ibi rari, |o d'appressarsi~, illis bonis.  Quasi dicat:
quicumque verecundaretur colloqui et conversari cum bonis et
curialibus potest audacter transire per has partes, quia inveniet
multos de suis viles et vitiosos.  

	|121-123.  Ben v'en.~  Hic Marcus, quia videbatur fecisse
regulam generalem de lombardis cum mordaci scommate, ut redimat
pudorem eorum, facit exceptionem specialem: et dicit, quod in
dictis duabus provinciis supervivunt tres viri valentes,
retinentes adhuc de curialitate et virtute antiqua.  Unde dicit:
|ben v'en tre vecchi ancora~, in quibus antiqua est virtus, de
quibus dignum videtur facere famam; unde dicit: |in cui rampogna
l'antica et@a la nuova~, idest, improperat et vituperat modernos;
et summe dolent in mutatam naturam suorum comprovincialium.  Unde
dicit: |e par lor tardo, che Dio a miglior vita li ripogna~,
scilicet, vitae futurae, quasi dicat: mors videtur eis tarda.  Et
loquitur hyperbolice.  Vel dic, quod optant reponi ad meliorem
vitam, idest, virtuosiorem, quam sit vita modernorum.  

	|124-126.~  Et declarat ipsos nominatim, dicens: |Currado
da Palazzo.~  Hic fuit nobilis de civitate Brixiae, de cuius
strenuitate audivi, quod cum esset vexillifer pro sua republica
in proelio, truncatis sibi manibus, numquam deseruit publicum
signum, immo perseveranter cum truncis retinens, non prius illud,
quam vitam abiecit.  Et sic videtur fecisse fortius quam
Dentatus, qui amissa manu in pugna fecit sibi aliam ferream; |e
'l buon Gherardo.~  Iste fuit nobilis miles de Tarvisio, de
nobilissima domo illorum de Camino, qui saepe habuerunt
principatum illius civitatis.  Hic fuit vir totus benignus,
humanus, curialis, liberalis, et amicus bonorum: ideo
antonomastice dictus est bonus; |e Guido da Castel~, iste fuit de
Regio Lombardiae, de Robertis, quorum tria erant membra, scilicet
illi de Tripoli, illi de Castello, et illi de Furno.  Ideo
denominat ipsum a vocabulo speciali, per quod erat notus; et ita
publice vocabatur.  Iste florebat in Regio tempore nostri poetae,
cum civitas illa esset in magno flore et regeretur libere.  Fuit
autem vir prudens et rectus, sani consilii, amatus et honoratus,
quia zelator erat reipublicae, et protector patriae, licet tunc
alii essent potentiores in terra illa: fuit liberalis; cuius
liberalitatem poeta noster expertus est semel, receptus et
honoratus ab eo in domo sua.  Fuit etiam Guido pulcer inventor in
rhythmo vulgari, ut pulcre apparet in quibusdam dictis eius; ideo
in commendationem eius dicit: |che me' si noma~, idest, qui Guido
melius nominatur, |francescamente il semplice lombardo.~  Hoc
exponunt aliqui, quia de curialitate sua tanta fama crevit per
Franciam, quod vocabatur simplex lombardus; sed istud est vanum
dicere, immo debes scire, quod gallici vocant omnes italicos
lombardos, et reputant eos valde astutos; ideo bene dicit, quod
proprie vocaretur gallice simplex lombardus.  Simile dixit supra
de Henrico rege anglorum, ubi dixit: ^vedete il re dalla semplice
vita.~  

	|127-129.~  Et dicit: |Di' oggi mai.~  Hic ultimo Marcus,
repetens et declarans principalem conclusionem, docet poetam,
quid amodo debeat respondere interrogantibus de dicta quaestione. 
Unde dicit: |Di' oggi mai che la chiesa di Roma~, idest, pastor
ecclesiae, |per confondere in se duo reggimenti~, et sic non
habet ungulam fissam, |cade nel fango~, idest in peccatum, |e s@e
brutta e la soma~, idest, et ita foedat regimen christianae
religionis; et vere turpe est videre sacerdotem togatum armatum.  

	|130-132.~  Et subdit poeta, quomodo ipse confirmaverit
dictum Marci auctoritate Sacrae Scripturae.  Dicit ergo: |O Marco
mio, diss'io, ben argomenti~, ex commixtione gladii, et clare
arguis causam per effectum: et hoc video ex bono testimonio.  Ad
cuius evidentiam est sciendum, quod sicut potest colligi ex
multis libris sacris, et ex Josepho libro Antiquitatum, Levi fuit
unus ex duodecim filiis Jacob, natus ex Lia, a quo denominati
sunt Levitae.  Hanc Tribum Moyses segregavit ab aliis, et
sacravit, ut simpliciter vacaret sacrificiis, et vacaret ab
officio militiae.  Moyses ergo Levitarum Tribum servituram Deo
separavit a proeliis, et constituit populum dare eis decimas
annuorum fructuum.  Vide ergo, quid poeta velit dicere hic, cum
dicit: |et or discerno~, idest, et nunc perpendo, |perch@e dal
retaggio li figli di Lev@i~, sicut Moyses, Aaron, et alii Levitae,
|furon esenti~, idest divisi et remoti a dominio et hereditate
Terrae Sanctae, quam promiserat Deus Abraam, Isaac, Jacob et
semini eorum.  

	|133-135.~  Deinde poeta movet dubium Marco circa unum
nominatorum, quia vocaverat eum simpliciter Gherardum, cum multi
alii possent esse in illa regione et patria eiusdem nominis. 
Unde dicit: |Ma qual Gherardo @e quel che tu mi di'~, idest,
dicis, |ch'@e rimaso per saggio~, idest, pro sagaci et sapienti,
|della gente spenta~, idest mortua, |in rimproverio del secol
selvaggio?~ idest, in improperium et dedecus pravi temporis?  

	|136-138.  O tuo parlar.~  Hic ultimo poeta ponit
responsionem Marci ad quaesitum, dicens: ille Marcus, |rispose a
me: O tuo parlar m'inganna, o e' mi tenta~; et ecce quomodo, |che
parlandomi tosco par che del buon Gherardo nulla senta.~  Quasi
dicat: miror de te, quia licet sis tuscus, non lombardus, non
videris scire, quis fuerit Gherardus, cuius curialitas et bonitas
jam transivit Apenninum, et per famam pervenit in Tusciam.  

	|139-140.~  Et subdit: |per altro sopranome io nol
conosco~; sed hic statim oritur dubitatio.  Diceret aliquis:
quomodo Marcus dicit, se non nosse istum ab alio cognomine, cum
tamen cognomen illorum de Camino esset tunc famosum in Lombardia,
immo in tota Italia?  Et praecipue Marcus fuit familiarissimus
istius domus et domini Rizardi, cuius pater fuit iste Gherardus? 
Dicendum breviter, quod poeta hoc fingit de industria duplici
ratione: primo, ut ostenderet eius eximiam bonitatem; vult enim
dare intelligi tacite, quod Gherardus debet esse magis notus
bonitate sua, quam nobilitate familiae illorum de Camino:
secundo, ut faceret memoriam de vanitate filiae eius; unde addit:
|s'io nol togliessi da sua figlia Gaia~, quasi dicat: neque
nobilitas, neque bonitas facit eum ita notum, sicut filia eius
notissima.  Ista enim erat famosissima in tota Lombardia, ita
quod ubique dicebatur de ea: Mulier quidem vere gaia et vana; et
ut breviter dicam, Tarvisina tota amorosa; quae dicebat domino
Rizardo fratri suo: Procura tantum mihi juvenes procos amorosos,
et ego procurabo tibi puellas formosas.  Multa jocosa sciens
praetereo de foemina ista, quae dicere pudor prohibet.  

	|141-145.~  Demum Marcus licentiat se a poeta, dicens:
|Dio sia con voi~, qui tenditis ad eum, |ch@e pi@u non vegno
vosco~, quia non possum exire ex fumo obscuro et venire ad lucem
claram; unde dicit: |vedi l'alb@ore~, idest claritatem aeris, vel
splendorem angelicum, |che per lo fumo raia~, idest, radiat,
quasi dicat: appropinquat aer clarus, quia sumus in confinio
fumi, |gi@a biancheggiare~, juxta fumum nigrum, |e me convien
partirmi~, quia nondum purgavi iram, cogor reverti intra fumum ad
poenam debitam, |prima ch'egli paia~, idest, antequam angelus
appareat ibi; et facit parenthesim, dicens: |l'angelo @e ivi~,
offerens se ad purgationem.  Et claudit materiam et capitulum,
dicens: |cos@i parl@o~, vel |torn@o, e pi@u non volle udirmi~; quia
satis bene et plene determinaverat praesentem litem.


