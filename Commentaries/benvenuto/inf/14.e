	|SUMMARIUM.~  CANTUS DECIMUS QUARTUS, ^in quo tractat de
superbis entibus in~ ^arena combusta sub titulo quorundum
magnatum; et in fine de~ ^quadam figura, quae vocatur vellius, qui
significat omnes status~ ^mundi; et sicut Virgilius designat
rationes omnium fluminum~ ^Inferni.~

	|PROEMIO~  ^Poi che la carit@a del natio loco.~  Postquam
in superiori capitulo proxime praecedenti autor noster tractavit
et determinavit de secunda specie violentiae, quam homo facit
contra se et bona sua; nunc consequenter in isto praesenti XIV
capitulo agit et tractat de tertia specie, quae fit contra Deum in
persona et rebus eius, scilicet natura et arte, quae punitur in
tertio circulo violentorum.  Et istud capitulum totum potest
dividi in quatuor partes generales.  In prima quarum autor
describit locum, situm loci, et poenam violentorum contra Deum,
scilicet in generali.  In secunda describit in speciali unum
spiritum antiquum summe violentum in Deum, eius personam
blasphemando, et negando illum, ibi: ^Io cominciai.~  In tertia
describit subtiliter et artificialiter originem omnium fluviorum
infernalium, ibi: ^Or mi vien dietro.~  In quarta et ultima movet
duo parva dubia Virgilio circa praedicta, ibi: ^Et io a lui: se 'l
presente rigagno.~

	|1-3.~   Ad primam ergo dico quod autor describit locum,
situm et poenam generalem istius circuli, et primo de more suo
praemittit continuationem ad praecedentia; nam quia in fine
praecedentis capituli dixerat, qualiter ille spiritus laceratus a
canibus petiverat ut recolligeret frondes dispersas ad cespitem,
ideo nunc autor ostendit quod satisfecerit petitioni eius,
dicens: ego poeta florentinus |raunai le fronde sparte~, idest
dispersas a canibus, quae sequebantur illum Jacobum de sancto
Andrea, |e rendeile a colui~, idest illi spiritui florentino
incluso, incarcerato, |ch'era gi@a fioco~, idest raucus propter
nimium clamorem, vel quia amplius non loquebatur; et dicit, quod
hoc fecit ex compassione publica, non privata, unde dicit: |poi
che la carit@a del natio loco~, idest postquam pietas patriae, |mi
strinse~, idest compulit me, quasi dicat: hoc ideo feci non quia
iste moereretur, quia iste dignissimus omni dilaceratione, qui
sponte dissociavit animam a corpore; sed naturalis amor patriae
induxit me ad misericordiam.

	|4-9.~  |Indi.~  Hic autor facta continuatione intrat
novam materiam; et primo praemittit recessum  suum a secundo
circulo, et accessum ad tertium.  Ad cuius intelligentiam est
memorandum, quod violenti contra proximum sunt  inclusi et puniti
intra fossum sanguinis; violenti contra se intra nemus; violenti
vero contra Deum in isto sabulo, de quo nunc tractandum est. 
Dicit ergo autor: |indi venimmo~, idest recedentes ab isto loco
ubi erat arborificatus iste spiritus infelix, |al fine~, idest ad
extremum circuli, quasi dicat, ad finem nemoris desperatorum,
|dove se parte il secondo girone~, idest ubi dividitur secundus
circulus violentorum, de quo nunc dictum est, |dal terzio~,
scilicet girone, idest a tertio circulo violentorum, de quo
statim dicere intendit, |e dove~, idest de quo circulo secundo
praedicto, |se vede orribil arte di justicia~, quia horribilis
culpa punitur horribili poena a justicia divina in tertio circulo:
unde, sicut videbis in processu, isti stantes in extremitate
sylvae videbant poenam generalem eorum qui puniuntur in arena, et
primam gentem violentorum contra Deum.  Et ecce describit ipsum
tertium circulum, dicens: |dico che arrivammo ad una landa~,
idest ad unam planitiem huius arenae, |che rimove ogne planta dal
suo letto~, idest ab eius superficie, quasi dicat: planities
huius arenae multum est differens a praecedente, quia in sylva
praedicta sunt multae arbores veteres et novellae, licet nodosae,
spinosae, asperae; sed in ista maledicta arena nihil invenitur
viriditatis, non herba, non planta, non arbor.  Et dicit: |a ben
manifestar le cose nuove~, quasi dicat: quia satis dixi de duabus
speciebus violentiae et utriusque poena, ideo nunc volo dicere de
tertia specie et eius poena nova, de qua nondum dictum est; et
vere nova ut videbis, quia non est materia trita, non somniata
per alium poetam; certe Lucanus non scribit talem arenam;

	|10-12.~  et declarat confinia istius arenae, dicens: |la dolorosa
selva~, scilicet praedicta desperatorum, qua nulla est dolorosior,
quia nulla redemptio est amplius desperato, |gli @ee ghirlanda~,
idest cingit et claudit eam circulariter in modum coronae,
|intorno~, idest circum circa continens eam, |come 'l tristo
fosso~, idest vallis sanguinis, supple, est |ghirlanda ad essa~,
scilicet ipsi sylvae, quasi dicat breviter: sylva ista claudit
intra se arenam, sicut vallis intra se claudit sylvam; et dicit:
|quivi~, scilicet in ista extremitate confinali sylvae, |fermammo
i passi~, idest remorati sumus, |a randa a randa~, idest a raso a
raso, a radente, a radente, ita quod arena radit sylvam.

	|13-15.~  |Lo spacio.~  Nunc autor descripta forma loci
in comuni, describit in generali formam poenae omnium violentorum
contra Deum in triplici specie, scilicet in persona Dei, natura
et arte, et facit mirabilem fictionem.  Fingit enim quod omnes
tales violenti sunt positi in una arena arida, sicca,
ardentissima, sterilissima, et supra arenam continuo cadunt
flammae accensae ab aere quae incendunt istos, et quando perveniunt
ad terram, quia inveniunt solum calidum, ingeminant calorem, ex
quo ut patet poena duplicatur.  Modo considera quam conformem
poenam autor noster det proportionabiliter istis; nam ista arena
est sterilissima nullum pariens fructum, et talis est violentia
contra Deum, naturam vel artem; nam blasphemus qui maledicit vel
negat Deum, vere seminat in arena sine fructu.  Sodomita qui agit
contra naturam similiter facit opus sterile; foenerator etiam qui
agit contra artem, si bene consideres, non facit fructum nisi
miseriae; ideo bene ponitur sine herba, planta, vel arbore, quia
est omnino infructuosa; etiam est ardentissima.  Quali ardore
aestuat qui flammas irae jacit in Deum? qui flammas libidinis
effundit in masculum? qui ardorem habendi exercet in nummum? 
Etiam arida et sicca, quia nulla aqua extinguit ardorem et sitim
istarum flammarum.  Isti autem tales cruciantur duplici calore,
scilicet exteriori qui generatur ex concupiscentia rei
exterioris, sicut personae vel pecuniae quae incitant appetitum ita
depravatum.  Calor subterior est calor intrinsecus sanguinis qui
inflammatur ab exteriore, ut de se patet; bene ergo isti
puniuntur in arena ardenti, sicca, et sterili.  Nunc ad literam;
dicit autor: |Lo spacio~, idest tota planities spatiosa quae
continetur intra istum circulum, |era una arena arida e spessa~;
et specificat istam arenam per unam comparationem nobilissimam. 
Ad cuius plenam intelligentiam oportet primo scire quod Cato
posterior, sicut scribit Lucanus in nono, post conflictum
Thessalicum collegit reliquias exercitus Pompeiani dispersas per
Graeciam, et navigans magna classe pervenit ad litus Africae, et
volens transire in regnum Jubae amici Pompei tentavit ire per
syrtes; sed passus ibi magnum naufragium, quia hyems vetabat sibi
navigare, relictis navibus Gneo filio Pompei, deliberavit ire per
terram per arenam confinem syrtibus, quia eius virtus non poterat
stare otiosa nec perdere tempus.  Sperabat enim auxilio hyemis
tolerare calorem, sitim, serpentes et alia incomoda
intolerabilia.  Intraturus ergo arenam ardentissimam animavit
suos ad iter ad probandam virtutem, praeponens eis magna pericula
quae ferre debebant, offerens se primum ad omnia mala, et
concludit: ^Serpens, sitis, ardor  arenae, Dulcia virtuti, gaudet
patientia duris.~  Cum autem intrasset arenam, prima pestis
occurrens eis fuit ventus auster adeo violentus quod extorquebat
galeas de capitibus militum, scuta de brachiis, et saepe hominem
armatum portabat per aerem; unde milites prosternebant se ad
terram, et tunc cumuli arenarum tegebant et saepeliebant eos. 
Ventus enim exercet ibi libere vires suas, quia non montes, non
sylvae resistunt sibi, quia arena Africae est tota plana, spaciosa,
sterilis, sine herba vel arbore, inutilis, inhabitabilis, quia
est vicina torridae zonae, nec habebant viam certam, imo oportebat
eos ire ad signum stellae, sicut ibant paulo ante per mare.  Cum
autem nimio calore et labore omnes afficerentur magna siti,
quidam miles reperit modicum aquae in arena, et illam acceptam
celeriter pertulit ad Catonem.  Cato mordaciter increpans
portitorem in conspectu omnium aquam indignanter effudit, cuius
effusio sedavit sitim omnium circumstantium.  Cato deinde
procedens per arenam praecedebat portans hastam manu sua, et
exhortans omnes dabat exemplum aliis tolerandi labores patienter;
multum vigilabat, ultimus bibebat si inveniebatur aliquando aqua. 
Ideo bene Lucanus in commendationem Catonis dicit: quod nullus
romanorum ducum promeruit tantum nomen ex gestis armorum, quantum
Cato ex laboribus istis; unde dicit quod vellet potius ducere
talem triumphum per arenam, quam ascendere ter Capitolium cum
veste triumphali, sicut fecit Pompeius, aut triumphare de Jugurta
rege, sicut fecit Marius, qui illum praecipitavit de arcu
triumphali.  Deinde Cato et sui pervenerunt ad partem
calidissimam, ultra quam nulla est habitatio, et ubi erat maior
penuria aquae.  Sed inter arenas inventus est unus fons habens
magnam copiam aquarum, sed maiorem abundantiam serpentum intus et
extra, ex quo nullus quantumcumque sitiens audebat accedere ad
fontem.  Tunc Cato suadens illis ut biberent secure, quia serpens
non potest laedere in aqua, assumpsit ipse de acqua et bibit, et
tota arena Africae hic fuit solus fons de quo Cato primus biberit;
et in hac parte arenae Cato reperit plurima genera serpentum
pessimorum diversarum naturarum dantium diversas mortes, de
quibus dicetur infra ubi tractatur de furibus.  Nunc ad literam
dicit autor: |arena dico non fatta  d'altra foggia~, quasi dicat:
imo in simili forma, |che colei~, idest quam illa arena Africae,
|che fu gi@a soppressa~, idest calcata, |da i pi@e di Catone.~  Et
hic nota quod autor facit propriissimam comparationem, dicens,
quod arena ista non erat alterius formae quam arena Lybiae; quia si
bene consideras quae dicta sunt, vere ista arena habet maximam
conformitatem cum illa in planitie, in spatiositate, in
caliditate, in siccitate, in sterilitate; et sicut Cato
sapientissimus tulit maxima incomoda per arenam, ita autor noster
tulit magnos labores per istam; et sicut Cato reperit magnam
copiam serpentum, ita autor magnam copiam pessimorum peccatorum. 
Nec dubito quod Cato non meretur plus laudis eundo corporaliter
per illam arenam Africae, quam autor eundo mentaliter per istam
arenam infernalem, quae est multo pestilentior illa, quia habet
flammas cadentes et durius cruciantes.  Nec Lucanus meretur plus
laudis ex descriptione arenae praedictae, quam autor ex descriptione
istius novae fictae.

	|16-18.~  |O vendetta.~  Hic autor descripturus
horribilem poenam incipit ab exclamatione ad incutiendum terrorem
lectori, ut fugiat istam culpam plusquam mortem.  Dicit ergo: |O
vendetta di Dio~, scilicet justissima, |quanto tu dei esser
temuta da qualunque legge ci@o che fu manifesto agli occhi miei~,
scilicet intellectualibus in ista speculatione.

	|19-21.~  Et facta exclamatione statim distinguit
violentos qui hic puniuntur tripliciter, secundum quod triplex
est species talium.  Dicit ergo primo in generali: ego Dantes
|vidi molte greggie d'anime ignude~, scilicet spoliatas
corporibus, |che piangean tutte assai miseramente~, imo nimis
misere et miserrime, facit enim diminutionem, |e diversa legge~,
scilicet luendi poenas dignas, |parea posta lor~, idest videbatur
imposita eis, a qua recedere non licet;

	|22-24.~  et primo declarat primos, dicens: |alcuna gente
giacea sopin per terra~, scilicet contemptores Dei, negantes et
blasphemantes Deum, |alcuna se sedea tutta raccolta~, isti sunt
usurarii, |et altra andava continuamente~, et isti sunt sodomitae. 
Et nota quod autor pulcerrime fingit blasphemos jacere, quia sunt
fulminati et prostrati ad terram, sicut statim dicetur de
Capanaeo; sodomitas fingit currere, quia currunt quo ardor
concupiscentiae trahit eos; usurarios vero fingit sedere, quia, ut
videmus de facto, quasi semper stant inclusi ad sedendum, et
magnam partem vitae expendunt sedendo ad banchum in calculando
rationes et numerando pecunias, sicut infra suo loco patebit.

	|25-27.~  Et facit differentiam inter istos quantum ad
numerum eorum et modum poenarum, dicens: |quella che giva
intorno~, scilicet sodomitae, |era pi@u molta~, quia magnus est
numerus talium in aliquibus partibus, |e quella men che giacea al
tormento~, scilicet contemnentes Deum; ergo usurarii tenent
medium, et dicit: |ma pi@u avea la lingua sciolta al duolo~, idest
ad dolorem, quia scilicet jacentes amarius cruciabantur quam
sedentes, et sedentes quam currentes, quia non poterant ita
vitare et repellere flammas super se.

	|28-30.~  |Sopra.~  Hic autor describit poenam
extrinsecam, dicens: |falde di foco dilatate~, idest amplae et
magnae laminae, sive flammae, |piovean sopra tutto 'l sabbion d'un
cader lento~, et exprimit istas flammas per comparationem
vellerum nivis, quae est de se clara, dicens: |come~, supple,
|falde di neve~, pluunt |in Alpi~, maxime quae dividunt Italiam a
Gallia et Germania; sum expertus hoc, ubi vetus nix semper
expectat novam; et dicit notanter: |senza vento~, quia sine vento
fiunt maiora vellera nivis; ventus enim dissipat et disgregat
partes densas.  Et hic nota quod licet ista comparatio videatur
propria de faldis nivis ad faldas ignis in multis, quia scilicet
istae et illae pluunt ab alto super homines, et densae et latae et
sine vento, tamen differunt in multis; in colore, quia nix alba,
ignis rubeus; in humore, quia nix frigida, ignis calidus; in
loco, quia nix de qua loquitur cadit in monte, ignis iste in
planitie; in effectu, quia nix parum vel nihil nocet illis, super
quos cadit; ignis vero iste summe cruciat subiectos sibi.

	|31-39.~  Ideo autor noster statim addit aliam
comparationem nobilissimam flammarum, quae convenit in omnibus
flammis hic cadentibus, scilicet in rubore, in colore, in loco,
in effectu; et breviter dicit, quod istae flammae erant similes
illis, quas Alexander Macedo vidit pluere super exercitum suum. 
Sed antequam veniam ad literam volo te hic modicum morari,
lector; nam audivi viros intelligentes, magnos Dantistas, qui hic
mirantur et dicunt: vere comparatio ista est pulcerrima, sed non
video unde autor habuerit hoc; quia Quintus Curtius, qui curiose
describit gesta Alexandri magni, nihil de hoc dicit; et Justinus,
qui breviter illa perstringit, etiam nihil dicit.  Item Gallicus
ille qui describit Alexandreidam metrice, et alii multi
scribentes tam in prosa quam in metro, nullam mentionem faciunt
de hoc; sed certe, ut dicit philosophus, ad pauca respicientes
facile enunciant.  Nam autor noster, licet fecerit istud opus in
somnio, non tamen somniat; ideo debes scire quod hanc mirabilem
impressionem scribit Alexander ad Aristotelem, dicens: quod in
India nubes ignitae cadebant de aere ad modum nivis, quas ipse
militibus calcare praecepit; et huius causam assignat Albertus
magnus, libro I Metaurorum, quia terra illa est sub cancro, ubi
calor solis exurit vaporem aquae et elevat grossum terrestre, et
statim exurit antequam elevetur ad aestum, et a frigiditate loci
expellitur et cadit ad modum nivis.  Nunc ordina sic literam:
|l'eternale ardore scendea tale~, scilicet tam nocens, |quali
fiamme Alessandro vide cader salde infin a terra sopra 'l suo
stuolo~, idest exercitum, |in quelle parti calde d'India~, ubi
tunc erat, subiugato oriente, |perch@e 'l provide a scalpitar lo
suolo~, idest ad calcandam arenam, |con le sue schiere~, scilicet
militum discurrentium, |acci@o che 'l vapore~, scilicet calidus,
|mei s'estinguesse~, idest melius extingueretur, vel dicas:
|perci@o che 'l vapore mei s'estinguea mentre ch'era solo~, ne
secunda flamma superveniens sumeret vires et invalesceret
paulatim.  Et tangit geminationem doloris ad geminationem caloris
per aliam comparationem naturalem, dicens: |onde l'arena
s'accendea com'esca, sotto 'l focile~, idest acciario, quasi
dicat: quod facile arena de sui natura calida accendebatur sicut
esca, materia praeparata ad hoc, accenditur cito ad favillam ignis
cadentis super eam, |a doppiar lo dolore~, idest ad duplicationem
poenae.  Et hic nota ultra ea quae dixi de comparatione Alexandri,
quod comparatio adhuc est propria; quia sicut in India regione
calida, sub constellatione calida cadebant flammae super exercitum
violentorum hominum, ita in ista arena ardenti sub aere ferventi
cadunt flammae accensae super exercitum magnum violentorum contra
Deum; et sicut diversae acies discurrentes per campum mitigabant
aliqualiter ardorem, ita hic diversae turbae discurrentes per
planitiem vitabant qualiter poterant incendium.  Et ulterius
nota, quod hic Alexander magnus qui magna providentia sua
extinxit flammas naturales, nescivit extinguere in se istas
flammas innaturalis libidinis, neque flammas irae, et ebrietatis:
fuit enim foedatus ista libidine foedissima.  Sicut enim refert
Quintus Curtius libro X: quidam nobilissimus princeps persarum
nomine Orsines occurrit Alexandro cum donis omnis generis; sed
eius tanta liberalitas nocuit sibi; nam omnibus dona dedit praeter
quam cuidam Bagoe concubino regis, dicens: se velle honorare
amicos regis, non meretrices.  Quapropter Bagoe accensus
indignatione et ira accusavit Orsinem avaritia et proditione
quando stabat cum Alexandro secrete.  Unde Orsines antequam
suspicaretur se accusari captus est, et quod indignius fuit, illi
morituro spado iniecit manum; quem Orsines intuens dixit:
Audiveram in Asia olim regnasse castratum.  Ita obscoena luxuria
Alexandri destruxit virum nobilissimum persarum non solum
innocentem, sed etiam benignissimum in regem.

	|40-42.~  |Sencia.~  Hic autor descripta poena mirabili
istorum, nunc describit laborem irrequietum istorum, quo continuo
fatigantur in vitando flammas quantum possunt.  Hoc autem
exprimit sub una pulcerrima similitudine, dicens: |La tresca de
le misere mani~, istorum violentorum, |era sencia riposo mai~,
idest sine habere unquam quietem, |excotendo~, idest excutiendo
et repellendo, |da se l'arsura fresca~, idest novarum flammarum,
|or quindi or quinci~, idest nunc ad istam partem, nunc ad illam. 
Et hic nota, ut bene videas si autor venatus fuit ubique quicquid
faciebat ad suum propositum, quod tresca est quaedam dancia, sive
genus tripudii, quod fit Neapoli artificialiter valde; nam est
ludus nimis intricatus.  Stant enim plures sibi invicem oppositi,
et unus elevabit manum ad unam partem, et subito alii intenti
facient idem; deinde movebit manum ad aliam partem, ita facient
ceteri; aliquando ambas manus simul; aliquando unam ad unam
partem, aliam ad aliam, et ad omnes motus ceteri
proportionabiliter habent respondere; unde est mirabile videre
tantam dimicationem manuum et omnium membrorum.  Ita isti miseri
continuo dimicabant contra flammas coquentes eos, ducentes
clariter manus nunc sursum, nunc deorsum, nunc ad dextram, nunc
ad sinistram, nunc recte, nunc oblique, secundum quod flamma
recens attingebat quemlibet in diversa parte corporis etc.

	|43-48.~  |Io cominciai.~  Ista est secunda pars
generalis in qua autor tractat in speciali de uno spiritu
violento contra Deum, principaliter negando et blasphemando eum;
et quia iste fuit mirabilis diabolus, ideo videamus plene de eo. 
Est ergo sciendum quod, sicut scribit Statius in III Thebaidos,
cum VII reges graecorum essent parati ex nobili civitate Argorum
ad bellum gerendum contra Thebas, expectabant quod Amphiaraus,
unus ex regibus maximus augur, daret suum responsum.  Capanaeus
rex nobilis sanguine sed superbissimus contemptor deorum,
impatiens quietis et prodigus vitae, quandocumque ira stimulabat
eum, irridens Amphiaraum clamabat furiose ante portas palatii
eius: quae vilitas et verecundia est ista, quod tot viri fortes,
animosi duces et tot gentes armatae stemus suspensi ad domum
unius?  Certe virtus mea et spata quam teneo est mea deitas; jam
iste sacerdos exeat cum timida fraude sua.  Amphiarao autem
exeunte et increpante furorem Capanaei et vulgi, qui properabant
ire in bella contra fata, Capanaeus iterum clamare coepit et dicere
super Amphiaraum: o Augur, ista furia sit tua, ut sine gloria
remaneas viliter ad custodiam vacuae civitatis: cur retardas
habentes meliorem animum, ut remaneas cum filio et uxore tua ad
jacendum in cameris? cur terres corda timidorum? timor primus
fecit deos in orbe.  Et ut breviter dicam, posito exercitu circa
Thebas, et jam quatuor ex VII regibus mortuis in obsidione
diversis modis, Capanaeus, sicut scribit Statius in X, non dignans
pugnare insidiis aut praeliis nocturnis, coepit exhortari suos,
dicens: O Graeci, jam satis latuit mea virtus occulta, nunc
intendo vincere gloriose de die; ergo juvenes venite mecum aperto
praelio, et palam: et sic vociferans duxit exercitum ad moenia
Thebarum; thebani autem cucurrerunt ad moenia terrae cum omni
genere armorum ad defensionem, et timor servitutis ministrabat
eis arma, iram et animositatem.  Capanaeus autem discurrens cum 
furore per moenia, velut si animae omnium ducum occisorum
intrassent corpus eius, praecipitabant omnes, et solus impugnabat
civitatem plusquam unus exercitus, respergens sanguine muros; et
continuo magis et magis incalescens occisione, fatigato ense
cepit hastam velut trabem cum igne ardenti desuper, dicens: quod
alta virtus volebat eum ire in Thebas per talem viam; et sic
stans in muro pendens velut in terra firma pugnabat contra omnes,
et frangens moenia praecipitabat saxa et petras, et non solum
fulminabat manu frangens domos civitatis cum moenibus eorum; sed
tonabat lingua non solum contra cives, sed contra deos
thebanorum, dicens: quod Bacchus et Hercules protectores eorum
venirent ad pugnam secum, imo dicebat quod verecundabatur
incitare minores deos, et quod ipse Jupiter veniret cum suis
ignibus solus dignus pugnare secum.  Et dicit Statius quod
Jupiter risit quod aliqui homines sperarent posse contra deos
post fulminationem gigantum factam in Phlegra: et ecce statim
coepit tonare, et facta est tanta obscuritas quod nihil poterat
videri.  Capanaeus autem obstinatus tenebat moenia quae non videbat;
et quando fulgura veniebant super eum, ipse exultans volebat
capere cum manibus clamans, quod cum talibus ignibus volebat
incendere civitatem et reaccendere suam facem extinctam; et cum
talia tam insane jactaret, ecce fulmen percussit caput eius, et
cremavit cristam galeae et scutum et omnia membra; omnibus autem
hinc inde territis, ipse adhaesit muris ne caderet, sed anima
reliquit eum; et si paulo plus stetisset in vita potuisset
meruisse secundum fulmen.  Et hic nota quod aliqui intelligentes
opinantur Capanaeum fuisse percussum una bombarda vel simili
instrumento; sed certe credo quod Capanaeus fuerit vere percussus
fulmine; quia si Tullius Hostilius tertius rex romanus fuit
fulminatus cum tota domo sua dum vacaret falsae religioni deorum,
ut scribit Livius, quanto fortius iste qui tam impie blasphemabat
deos?  Nam ipsi dii gentilium saepe manifeste vindicabant iniurias
suas, ut saepe potes videre apud Livium et Valerium.  Nunc ad
literam: autor primo petit a Virgilio, quis est iste spiritus tam
magnus quem videt, unde dicit: |Io cominciai~, supple dicere, |o
tu maestro che vinci tutte le cose~, idest omnia obstantia tibi
in isto inferno; et facit exceptionem; |fuor ch'i dimon duri~,
qui fecerunt tibi tam duram resistentiam; ideo dicit: |che
uscinci incontra a l'intrar de la porta~, scilicet civitatis
Ditis.  Et adverte quod autor non sine quare utitur hic tali modo
loquendi, et memorat Virgilio repulsam turpem datam sibi a
daemonibus; per hoc enim vult dicere tacite: nescio si poteris
intrare istam arenam sine auxilio alterius; dubito quod non, quia
video hic unum terribiliorem omnibus daemonibus, qui fulminat cum
furore contra flammas.  -- |Chi @ee quel grande~, sic dicit, quia
Capanaeus fuit juvenis staturae giganteae et altae superbiae; unde
dicit Statius, quod quando ascendit muros Thebarum exterruit
civitatem umbra sua; videbatur enim alta turris, |che non par che
curi lo 'ncendio~, quia scilicet non videtur sentire ardorem
flammarum, |e giace dispettoso e torto~, cum facie contra coelum,
|s@i che non par che la pioggia il maturi~, idest videtur quod
ignis pluens non mollificet duritiem eius, et placet eius
pertinacem insaniam.  Et hic nota quod violentia quae fit in Deum
fit tripliciter, scilicet contra Deum simpliciter blasphemando,
contra artem foenerando, contra naturam sodomitando.  Modo in
praesenti capitulo solum in speciali agitur de prima specie in
persona Capanaei; unde vide quomodo bene autor scit aliena scripta
trahere ad suum propositum.

	|49-51.~  |E quel.~  Hic autor ponit responsionem
Capanaei, et bene fingit quod Capanaeus, non requisitus, non
interrogatus respondet tam superbe, tam furiose, ut per hoc
ostendat eius impatientem insaniam.  Dicit ergo: |e quel
medesmo~, scilicet Capanaeus, |che se fu accorto ch'io dimandava
il mio duca di lui, grid@o: io son tal morto qual fui vivo~, quasi
dicat: ego, quem tu vocas despectuosum, sum illius alti animi
contra homines et deos, cuius fui in vita, licet fuerim
fulminatus ob superbiam meam.  Et per hoc tangitur implacabilis
furia talis, qui penitus prostratus et deiectus ad terram adhuc
loquitur superbe;

	|52-60.~  et addit Capanaeus peius, quia dicit: quod si
Jupiter ultra flammas quae cadunt super eum, immitteret omnia
fulmina quibus olim praecipitavit gigantes, non posset habere
debitam ultionem de eo.  Ad quod nota quod sicut finxerunt omnes
poetae gigantes nati ex terra volentes invadere coelum et eripere
regnum Jovi, accumulaverunt montem super montem, et dum ascendere
coepissent Jupiter iratus fulminavit omnes, et praecipitavit
mortuos ad terram.  Sed qui sunt isti gigantes?  Certe sunt
superbi, potentes, qui merito dicuntur ex terra nati, quia nihil
sapiunt, nihil quaerunt vel curant nisi terrena.  Isti
accumulantes montem super montem, idest potentiam super
potentiam, et terram super terram praesumunt contra Deum, scilicet
ipsum negando et contemnendo.  Ideo bene Macrobius Libro
Saturnalium dicit: ^quid aliud credimus gigantes fuisse, nisi
quamdam impiam gentem deos negantem~: unde Propheta: ^Dixit
insipiens in corde suo non est Deus~, sicut recte dicebat
Capanaeus; sed Jupiter fulminavit eos; nam fulmen figurat
superbiam, ut dictum est supra capitulo VIII, et Deus punit
superbiam cum superbia, quia, ut videmus quotidie de facto,
superbus destruit superbum, et sic superbia prosternitur ad
terram cum vult ascendere coelum.  Nunc ordina sic literam: dicit
Capanaeus: |Jove non potrebbe aver vendetta allegra~, scilicet de
me, |s'ello stanchi il suo fabro~, scilicet Vulcanum; unde nota
quod Vulcanus deus ignis fingitur fabricare fulmina Jovi in Ethna
monte Siciliae, qui olim semper ardebat, ideo bene erat bona
focina talis fabri.  Hoc autem figurat quod fulmen est de materia
ignea, quia de vapore calido, ut alibi dicetur; quasi dicat
breviter: si Jupiter deiiceret in me omnia fulmina quae unquam
posset sibi facere Vulcanus, unde dicit: |da cui~, idest a quo
Vulcano ipse Jupiter |cruciato~, idest iratus, |prese la folgore
acuta~, vel dicas, |da cui cruciato~, idest a quo Jove irato ego
Capanaeus, |presi~, idest recepi in me, |la folgore acuta~, quae
penetravit omnia arma mea, |onde~, idest a quo fulgure, |io
percosso fui l'ultimo d@i~, scilicet die mortis, quando fui
praecipitatus de muris Thebarum, |o s'egli~, idest vel si ipse
Jupiter, |stanchi gli altri~, idest alios fabros socios Vulcani
in faciendo fulmina, qui quidem socii, secundum Virgilium et
alios, dicuntur esse tres, scilicet Brontes, Steropes et
Piragmon, et omnes isti ministri montis Ethnae appellantur
generali vocabulo cyclopes, de quibus Ovidius libro Faustorum; 
et dicit: |a muta a muta~, idest alternatim, vicissim fatigando
nunc unum, nunc alium, |in Mongibello~, scilicet in Ethna monte
Siciliae ardente, quia olim emittebat ignem, hodie non.  Et
dicitur vulgariter Mongibello, |a la fucina negra~, quia nigra
est, ubi fabri exercent ferrum, |chiamando: o buon Vulcano~, qui
es bonus faber fulminum, |aiuta aiuta~; idest praebe mihi juvamen
cum sagittis acutis, et dicit: |sicom'el fece a la pugna di
Flegra~, idest sicut fatigavit Vulcanum et alios fabros in
faciendo fieri fulmina in pugna gigantum, quae fuit in Phlegra
contrata Thessaliae; et dicit: |e sel saetti me con tutta sua
forcia.~  Et hic nota quod ista sunt recte verba superbi
contemptoris Dei, qui praecipitatus ad terram erigit faciem
furiatam contra Deum, et fulminatus fulminat ira, et dicit: Deus
non posset facere cum tota vi sua, cum omnibus suis sanctis, imo
non contentus verbis facit ficas contra Deum, sicut ego vidi et
cognovi unum blasphemum qui iratus saepe erigens faciem contra
coelum clamabat furiose: non posses facere Deus tota vi et tota
potentia tua quod unquam haberes potentiam in anima ista, et
percutiebat sibi pectus.

	|61-62.~  |Allor.~  Hic autor ponit responsionem Virgilii
contra Capanaeum tam stulte furentem, dicens: |Allora il duca mio
parl@o di forcia~, ut redderet sibi vicem: voluit enim respondere
sibi secundum stultitiam suam, cuius potentia extracta non
extinguebatur superbia sua, et dicit: |tanto ch'io non  l'avea s@i
forte udito~, scilicet loqui in isto inferno hucusque, et merito,
quia non fuerat opus tam violenta voce contra Plutonem, Phlegiam,
vel Minotaurum; nam adhuc non invenit spiritum tam superbum in
Deum.

	|63-66.~  Dicit ergo Virgilius: |O Capaneo, tu sie pi@u
punito in ci@o che non s'amorcia la tua superbia~, supple quam si
extingueretur, et declarat hoc dicens: |nullo martiro~, idest
nullum supplicium quantumcumque magnum, |fuor che la tua rabbia~,
qua cruciaris in terris, |serebbe dolor compito~, idest
sufficiens, |al tuo furor~, et verum dicit; quia talis oppressus
et deiectus non potest habere maius tormentum in mundo isto quam
rabiem suam, qua se mordet.

	|67-72.~  Et ostendit quomodo Virgilius postea
manifestaverit sibi, quis esset ille, unde dicit: |poi~, idest,
postea ille Virgilius, |se rivolse a me con miglior labbia~,
idest, benigniori facie, idest placidiori loquela, |dicendo: quel
fu un de' sette regi~, qui fuerunt Adrastus, Amphiaraus,
Parthenopeus, Ipomedon, Tidaeus, Capanaeus, Polinices, |che assiser
Tebe~, idest qui obsederunt civitatem Thebarum in Graecia, |et
ebbe~, scilicet in vita, |e par ch'egli abbia~, scilicet adhuc
post mortem, |Dio in disdegno~, quia non dignatur ipsum aliquo
cultu reverentiae, |e poco par che 'l preghi~, imo omnino despicit
eum; sed hoc cedit sibi ad augumentum maioris poenae; unde dicit:
|ma li suoi dispetti sono assai debiti fregi al suo petto~, idest
sunt satis digna supplicia sibi.  Frisia enim solent esse
ornamentum pectoris, et ista supplicia, scilicet rabies, furor,
indignatio sunt  ornamenta cordis superbi, quod quidem cor est in
pectore.

	|73-75.~  |Or mi vien dietro.~  Ista est tertia pars
generalis, in qua autor describit originem omnium fluviorum
infernalium.  Et primo fingit quod Virgilius invitet eum ad novam
materiam et praecautum faciat circa viam.  Dicit ergo Virgilius:
|Or mi vien dietro~, quasi dicat: satis diximus de isto insano,
per quem potes intelligere poenam violentorum in Deum, |e guarda
che non metti li piedi ancora ne l'arena arsiccia~, quasi dicat:
cave ne intres adhuc arenam aridam siccam, ne incendaris desuper
ardore  flammarum, et inferius ardore arenae; et sic vide quod
hucusque steterant in extremitate sylvae videndo Capanaeum, et
loquendo cum eo et de eo.  Nunc autem moventes de loco veniebant
versus unum fluvium, per cuius aggerem habebant transire istam
arenam; unde dicit: |ma sempre ten li piedi stretti al bosco~,
idest sylvae praedictae in qua non cadit ignis;

	|76-78.~  et subdit quod pervenerunt taciti sine sermone
ad flumen, unde dicit: |divenimmo tacendo~, idest tacite
meditando ad subtilem fictionem, quam statim faciet, |l@a ove un
picciol fiumicello spiccia~, idest erumpit vel separatur, |fuor
de la selva.~  Ad quod sciendum quod iste est tertius fluvius
infernalis vocatus Phlegeton, qui facit fossam in qua puniuntur
violenti in proximum.  Modo iste fluvius ex illa valle exit in
sylvam, et labitur ad modum canalis per ipsam, et deinde transit
per arenam istam, et fluvius iste est calidus, rubeus; nam
Phlegeton interpretatur ardens, ideo dicit: |lo cui rossor ancor
mi raccapriccia~, idest facit me horrere et tremiscere, et est
aqua istius fluminis rubea, calida, foetida propter sulphur.

	|79-81.~  |Quale.~ Hic autor manifestat qualitatem et
formam istius fluminis per unam comparationem convenientissimam. 
Ad cuius declarationem debes scire quod apud civitatem Viterbii
est quaedam mirabilis aqua calida, rubea, sulphurea, profunda, de
cuius lecto exit quidam rivulus parvus, quem meretrices
habitantes in illa planicie dividunt inter se; nam in qualibet
domuncula meretricis  est balneum ex illo rivulo ordinatum; ergo
bene est comparatio propria in rubore, in colore et in foetore. 
Dicit ergo: |quello~, scilicet fluviolus, |sen giva su per
l'arena tal quale ruscello~,  idest rivulus, |esce del bulicame~,
et est conveniens nomen; dicitur enim sic quasi bulliens calor,
|che~, idest quem rivulum, |le peccatrici parton poi tra loro~;
sicut ergo aqua recedens a bulicame labitur per planitiem intra
domos meretricum, ita aqua recedens a Phlegetonte buliente fluit
per arenam in modum rivi inter loca animarum peccatricium.  Vere
enim anima peccatrix potest dici meretrix, quae fugit sponsum suum
et polluit honorem suum.

	|82-83.~  Et subdit autor naturam et formam istius
fluminis, dicens: |lo fondo suo et ambo le pendici~, idest
aggeres, |e i margini da lato~, idest et ambae ripae, |eran fatte
petra.~  Per hoc videtur autor velle dicere, quod ista aqua sit
tam fortis impressionis, quod terram per quam transibat indurabat
in petram; et merito, si bene considerantur qui puniuntur in tota
terra quam ista aqua dividit cursu suo, bene est de natura saxea,
imo ferrea, qui non veretur facere violentiam in alios, in se, in
Deum, in naturam et artem.

	|84.~  Et dicit autor: |perch'io m'accorsi che 'l passo
era lici~, idest per viam illorum aggerum; vult dicere quod non
poterat transiri ista arena tute per aliam viam, nisi per ripas
altas istius fluminis, quia vapor exalans ex aqua extinguebat
flammas desuper cadentes, sicut postea dicetur.

	|85-90.~  |Tra tutto.~  Hic autor facta descriptione
unius fluminis, scilicet Phlegetontis, sumit materiam describendi
unde et quomodo Phlegeton et cetera flumina infernalia habeant
ortum; et non est digressio impertinens proposito, imo perutilis;
et primo fingit quod Virgilius facit ipsum attenctissimum ad
difficilem et mirabilem fictionem quam facere intendit.  Dicit
ergo Virgilius Danti: |cosa notabile non fu scorta da gli occhi
tuoi~, idest non fuit visa et notata a tuis oculis
intellectualibus, |tra tutto l'altro ch'io t'ho dimostrato~,
idest inter cetera mirabilia quae ostendi tibi hucusque, |poscia
che noi intrammo per la porta~, scilicet primam Inferni: |lo cui
sogliar a nessuno @ee negato~, quia scilicet introitus illius est
semper patens, ut saepe jam patuit, |come 'l presente rio~, idest
sicut fluviolus iste Phlegeton est notabilis; et bene dicit, quia
si vult dare Danti cognitionem Phlegetontis, oportet quod det
etiam cognitionem ceterorum fluviorum infernalium, quia omnia
ista flumina oriuntur ab uno fonte, ut statim demonstrabit sub
figura mirabili.

	|91-93.~  Et ostendit Virgilius, quomodo ipse factus
avidus novitate rei tam notabilis  petivit declarationem a
Virgilio, unde continuative dicit: |queste parole~, scilicet
praescripta, |fur del duca mio~, scilicet Virgilii, qui me
sospitem duxit per viam tam suspectam; |perch@e 'l pregai che me
largisse il pasto~, idest donaret mihi doctrinam rei, quae
pasceret tamquam cibus sapidus animum meum jeiunum, cuius jeiunii
ipse fuerat causa, unde dicit: |di cui m'avea largito il disio~,
idest cuius rei donaverat mihi appetitum sciendi; et est
metaphora propria: nullus enim cibus quantumcumque artificialis
ita pascit ventrem cum delectatione gustus, sicut doctrina
fictionis artificialis delectabiliter  reficit animum.

	|94-96.~  |In mezzo mar.~  Nunc autor ostendit quod
Virgilius juxta promissum demonstrat sibi figuram mirabilem: vult
dicere sententialiter, quod omnes isti fluvii infernales oriuntur
de quadam statua monstruosa, quae est in insula Cretae.  Primo ergo
describit insulam istam a situ, a languore praesenti, a flore
antiquo.  Ad cuius cognitionem est breviter sciendum, quod ista
insula Cretae fuit olim nobilissima et in florentissimo statu,
adeo quod dominabatur omnibus insulis et terris circum
adiacentibus; unde Philosophus primo Politicorum loquens de
politia cretensium, dicit: quod non erat in totum perfecta, sed
propter potentiam suam sic credebatur; et tamen, ut dicit,
tempore suo jam bellum translatum erat ad eam.  Ista insula
habuit olim centum notabiles terras, et in ista regnavit primo
Saturnus rex justissimus, sub quo insula floruit in magna
libertate, pace et honestate; sub quo gens vixit innocenter et
pure; ideo poetae graeci primo finxerunt quod aetas aurea fuerit 
sub eo.  Hic Saturnus justissimus infortunium habuit in stirpe
sua; nam previdit quod ex eius uxore nomine Rhea nasciturus erat
filius expulsurus eum de regno; ideo mandavit ei, ut quicquid
pareret necaret: ista peperit filium egregium, quem vocavit
Jovem, cuius pietate mota transmisit ipsum alendum ad montem
nomine Idam occultissime; sed tamen Saturnus non valuit evitare
fatalem dispositionem.  Nam Jupiter factus adultus violenter
expulit patrem de regno, qui pulsus venit in Italiam, regnante
rege Jano.  De Saturno isto dicetur alibi, et praecipue Paradisi
capitulo XXI; similiter de Creta jam dictum est paulo supra, ubi
facta est mentio de Minoe rege justissimo, et Minotauro filio
eius violentissimo.  Nunc ad literam.  Dicit autor: |diss'egli
allora~, scilicet ille Virgilius: |un paese guasto che s'appella 
Creta~, respexit ad tempus modernum, quia insula ista est hodie
sub potestate venetorum, multiplici servitute oppressa et multum
desolata, quod quia est notum omnibus et longum esset enarrare
dimitto; et vocatur hodie Candia a civitate principali insulae,
|sotto 'l cui rege~, scilicet Saturno, |fu gi@a il mondo casto~,
idest quod regnante Saturno in Creta aetas aurea fuit in mundo,
quando homines vixerunt caste et honeste; |sede in mezzo mare~,
idest situata est.

	|97-102.~  |Una.~  Hic Virgilius descripta insula in
generali describit locum particularem in ea dicens: |una montagna
v'@ee~, idest est ibi notabilis inter alias, nam Creta est
circumcincta multis altissimis montibus, et etiam intra se est
multum montuosa et sylvosa, |che s'appella Ida~, et adhuc hodie
sic vocatur, ita quod non perdidit nomen antiquum sicut ipsa
insula, et dicit: |che gi@a fu lieta d'acqua e di fronde~, idest
fertilis et amoena, ita quod praebebat bona pabula et pocula
animalibus; imo audivi unum mirabile de ista montanea, scilicet
quod hodierna die herba eius facit dentes aureos animalibus,
idest habentes colorem aureum; sed, |or @ee diserta~, scilicet de
praesenti, quia inhabitata, |come cosa vieta~, idest vetus,
antiqua, quasi dicat facit cursum suum, sicut omnia faciunt.  Et
vult quasi dicere quod merito sit deserta, quia olim nutrivit
illum qui induxit malum morem in mundo, scilicet Jovem, qui
expulso patre tyrannice invasit regnum.  Unde dicit: |Rhea~,
scilicet uxor Saturni, quae alio nomine dicta est Cybeles, alio
nomine Berecinthia, alio nomine Ops, |la scelse gi@a~, idest
eligit eam sibi olim, |per cuna fida~, idest pro fideli cunabulo
ut scilicet puer suus fideliter nutriretur ibi in cuna, |del suo
figliuolo~, scilicet Jovis; et dicit quod ad occultationem istius
filii ista mater ordinavit, quod quando puer vagiret fieret
clamor et stridor magnus cimbalorum et aliorum instrumentorum
musicorum ne deprehenderetur furtum, unde dicit: |e vi facea far
le grida~, scilicet ipsa Rhea per sacerdotes eius, quorum
officium erat pulsare tympana in honorem Cybelis, |per celarlo
meglio~, ne perveniret ad notitiam patris, sicut scribit Ovidius
Lib. Fastorum.  Est autem hic bene notandum, quod autor per istam
insulam figurat nobis mundum istum, sive terram habitabilem, quia
ista insula est circumcincta mari sicut terra tota oceano; et est
plus distans a terra quam aliqua insula, et est quasi in medio
mundi, et quasi omnia maria et confinia  partium terrae
terminantur ibi; et ibi regna primo incoeperunt  secundum poetas.

	|103-105.~  |Dentro.~  Hic autor describit statuam quae
stat in isto monte, et dicit breviter, quod est unus magnus senex
qui tenet terga versus Babyloniam in oriente, et faciem versus
Romam in occidente.  Ad cognitionem istius senis est sciendum,
quod autor per istam statuam figurat nobis universam aetatem et
discursum mundi, et ideo ponitur in figura hominis, quia istae
aetates transcurrunt ab homine in mundo; et homo appellatur a
philosophis minor mundus, quia nihil est fere in ipso mundo quod
non rapiatur ab homine ipso; et bene fingitur senex, quia jam tot
millia annorum transcursa sunt per aetates mundi; et dicit quod
vertit terga contra Babyloniam, quia primum potens imperium 
assyriorum jam diu defecit; et respicit Romam, quia ultimo venit
imperium romanorum et ecclesia romana.  Dicit ergo: |un gran
veglio~, idest senex vetulus, qui bene ponitur magnus, quia
mundus est magnus; et bene vetulus, quia marcidus nimia aetate,
ideo ita quaxatur diversis miseriis, |sta dritto~, quia adhuc
durat licet valde fractus, |dentro dal monte~, scilicet Idae, et
dicit: |che tien volte le spalle in ver Damiata~, idest Orientem. 
Hoc dicit quia cum regnum assyriorum coepit ruere, regnum romanum
coepit pullulare, sicut tactum est II capitulo Inferni, et dicetur
IV Paradisi diffusius et clarius.  Et nota quod autor videtur hic
facere eumdem errorem, quem videtur fecisse in VI capitulo,
scilicet quod capit Babyloniam AEgypti pro Babylonia magna
antiqua, et constat enim quod Damiata est civitas AEgypti quae olim
vocabatur Memphis in prophetis et poetis, quae fuit saepe capta a
christianis, et ob hoc destructa a fundamentis a saracenis, ne
amplius esset receptaculum hostium cum eorum praejuditio magno. 
Autor per Damiatam voluit dare intelligere Babyloniam illam
assyriorum, quae tamen est sub Babylonia aegyptiorum, scilicet sub
potestate Soldani; et dicit: |e guarda Roma come suo speglio~,
idest tamquam speculum suum, et se speculatur in ea, quia erat
mulier formosior, junior et recentior, quam Babylonia omnino
deserta.

	|106.~  |La sua.~  Hic autor describit istud corpus
misticum per sua membra, dicens primo: |la sua testa @ee formata
di fin oro~, idest quod caput eius est ex auro perfecto
conflatum.  Per hoc intellige primam aetatem, quae dicitur fuisse
aurea, idest pura, perfecta, et praetiosa; quia homines, ut dictum
est, sub Saturno vixerunt sobrie, caste, sine cupiditate lucri,
et fuit tanto perfectior ceteris, quanto aurum est perfectius
ceteris metallis.  Et intellige respective, quia nunquam fuit
talis aetas perfecta, ut dicetur alibi saepe, et praecipue
Purgatorii capitulo XXVIII.

	|107.~  Et tangit secundam partem, dicens: |e le braccia
e 'l petto son di puro argento.~  Per hoc intellige secundam
aetatem sub Jove, in qua homines coeperunt habere proprium, et fuit
tanto imperfectior prima, quanto argentum est imperfectius auro.

	|108.~  Et tangit tertiam partem, dicens: |poi @ee di ramo
fino a la forcata~, idest habet ventrem rameum usque ad cossas,
ubi homo bifurcatur.  Per hoc intellige tertiam aetatem, quae
dedicata est avaritiae; ideo ingurgitabat omnia intra ventrem, et
haec fuit tanto vilior prima et etiam secunda, quanto ramum est
vilius argento et auro; et bene figuratur per ramum, quia primo
fecerunt pecuniam ramo.

	|109.~  Et tangit quartam partem, dicens: |da indi in
giuso~, idest a furcatura infra, scilicet cossae, tibiae et pars
pedum, |@ee tutto ferro eletto~, idest forte.  Per hoc intellige
quartam aetatem in qua fuerunt homines duri, violenti, exercentes
arma, fundentes  sanguinem, et facientes omnia scelera, sicut
describunt omnes poetae, et Ovidius clare primo maioris.

	|110.~  Et facit unam exceptionem, quia dixerat: |tutto~,
dicens: |salvo che 'l destro piede @e terra cotta~; per hoc
intellige aetatem ecclesiae romanae, quae cum primo esset terra
simpliciter, scilicet humilis et pauper, fuit facta fortis,
dives, ornata, pulcra per dotem Constantini; manifestum est enim
quod terra cocta est fortior, carior et pulcrior.

	|111.~  Et addit ultimo: |e sta eretto~, idest quod
praedictus senex stat rectus magis firmatus, |su quel~, idest
super pede terreo cocto, |che su l'altro~, idest quam super
sinistro ferreo.  Per hoc intellige quod temporibus multis jam
diu plus viget ecclesia, quam imperium; imo continuo imperium
fuit diminutum, ecclesia vero exaltata semper post Constantinum.

	|112-115.~  |Ciascun.~  Nunc autor ex dictis infert
promissum propositum, et breviter vult dicere, quod ab omnibus
partibus dictae statuae praeter quam a prima emanant guttae, quae
congregatae simul penetrant terram et faciunt flumina infernalia. 
Per hoc autem vult dicere autor, quod ab omnibus aetatibus mundi
corruptis, praeter quam a prima quae non fuit ita corrupta, emanant
omnia vitia, peccata, cupiditates et mala, quae sunt causa
nostrarum poenarum quibus cruciamur in Inferno.  Dicit ergo:
|ciascuna parte fuor che l'oro @ee rotta~, idest quod omnis aetas
praeter auream est vitiata.  Et hic nota quod per istam literam
evidenter ostenditur, quod autor non loquitur hic de statua, quam
vidit Nabuchodonosor in somno, de qua dicetur Paradisi capitulo
IV, licet videatur habere magnam conformitatem cum ista, quia
illa statua fuit prostrata et omnis pars eius fracta, et primo
aurum; et dicit: |d'una fessura che lagrime goccia~, idest
emittit peccata quae sunt causa lacrymarum et miseriarum nostrarum
in isto mundo et alio, |le quali accolte~, bene dicit, quia una
actio parva vel paucae non faciunt fluvium, idest cruciatum
infernalem; sed multae simul congregatae |foran quella grotta~,
idest montaneam Idae, |e lor corso se diroccia~, idest derivat per
diversos alveos, |in questa valle~, scilicet infernalem, sicut
comuniter flumina generantur in montibus ex diversis rivulis qui
cadunt in vallem.

	|116-120.~  Et explicat nominatim, quae sunt flumina illa,
dicens: |fanno Acheronte~ primum fluvium Inferni, qui est
generalis passus Inferni; |Stige~, secundum  fluvium qui est in
modum paludis, |e Flegetonta~, idest istum tertium jam
descriptum, |poi sen va gi@u~, scilicet de circulo in circulum,
quia Phlegeton currit per sylvam et arenam, |per questa stretta
doccia~, idest strictum canale, et currit usque ad fundum; et
dicit: |in fin l@a dove pi@u non si dismonta~, idest usque ad
centrum, ubi non possunt plus descendere, quia naturaliter omne
grave tendit ad centrum, nec potest transire centrum; et ita
moraliter, quia non potest gravius peccari quam peccaverit Judas
qui prodidit Dominum Deum suum; et quia dictae aquae non possunt
amplius descendere, stagnant et faciunt lacum glacialem, qui
dicitur Cocytus, de quo dicetur plene in fine Inferni.  Ideo
dicit: |fanno Cocito~, in quo puniuntur proditores, |e qual sia
quel stagno~, idest aqua stans quia non movetur, |tu lo vedrai~,
suo loco et tempore; |per@o qui non si conta~, quia esset
superfluum nunc narrare.

	|121-123.~  |Et io a lui.~  Quarta pars generalis, in qua
autor ad complementum sui tractatus, movet duo dubia circa
materiam praedictam; et primo quaerit, quare tantum nunc vident
istum fluvium Phlegetontis.  Dicit ergo: |et io a lui~, supple
dixi:  |el presente rigagno~, idest rivus, a rigando dictus,
|perch@e ci appar pur a questo vivagno~, idest extremum, |s'el se
diriva cos@i dal nostro mondo~, scilicet viventium, sicut dictum
est.

	|124-129.~  Et ponit responsionem Virgilii, qui breviter
dicit, quod causa, quare non vidit hucusque istum rivum qui
nascitur ex Phlegetonte, est circularitas loci, quia in
descendendo per circulos semper venerunt ad sinistram; ideo a
parte dextra potuit esse lacus vel fluvius quem non viderint. 
Dicit ergo: |et elli a me.~  Scilicet Virgilius respondit et
dixit: |tu sai che 'l loco @ee tondo~, idest spericus, |e non
sie'ancor volto per tutto 'l cerchio~, quia nondum percurristi
aliquem circulum circumcirca in totum, |tutto che sii venuto
molto~, idest quamvis multum perquisiveris de Inferno, et multos
circulos; |pur a sinistra gi@u calando al fondo~, idest
descendendo semper versus centrum; ergo si venisti semper ad
sinistram potest esse aliquid ad dextram de quo tu nondum
perpenderis; ideo dicit: |perch@e se cosa n'apparesse nova~,
scilicet nondum visa a te, |non dee addur meraviglia al tuo
volto~, idest oculis frontis nuper videntibus ipsam rem.  Sed
adverte quod autor videtur contradicere sibi ipsi in eo quod
dicit, se non vidisse fluvium istum, et tamen bene vidit, et de
eo plene tractavit ubi punivit violentos contra proximum. 
Dicendum breviter quod autor vidit Phlegetontem a quo emanat iste
rivus, non tamen ubi vel quomodo rivus exeat de flumine; quia,
sicut vidisti, autor per sylvam non fuit secutus fluvium, sed
fingit nunc se reperire ipsum in isto sabulo, sicut gratia
exempli possum vidisse lacum Benacum, et deinde videre Mincium 
fluvium Mantoanum qui egreditur ab eo, non apud Pischeriam ubi
oritur, sed apud Mantuam, vel alibi longe ab ipso ortu, et sic
possum ignorare ubi iste fluvius nascatur de illo lacu, vel utrum
sit de eadem aqua; imo adhuc non cognoverat Phlegetontem ex quo
oritur iste ramus aquae, licet plene vidisset eum, sicut statim
tangitur in secunda quaestione sequenti.

	|130-132.~  |Et io ancor.~  Hic autor movet secundam
dubitationem incidentem circa praedicta, et petit de duobus
fluminibus infernalibus, de quorum altero non videbatur sibi
Virgilium fecisse manifestationem, de altero non videbatur
fecisse mentionem, et per consequens distinctio facta ab eo de
fluminibus infernalibus videbatur sibi defectiva; unde dicit: |et
io~, supple petivi: |o maestro~, idest, o Virgili, qui me doces
hic ortum fluviorum, supple, dic mihi: |ove se trova Flegetonte e
Lete~, et ecce causam suae dubitationis, |che de  l'un taci~,
scilicet de Lethe quia non nominasti eum, |e l'altro~, scilicet
Phlegetontem, |di'~, idest dicis, |che se fa d'esta piova~, idest
de ista pluvia lacrymarum praedicta, quae emanat a statua senis. 
Et hic nota quod omnes poetae, tam graeci quam latini, tam antiqui
quam moderni, ponunt et nominant quinque flumina infernalia,
scilicet Acherontem, Stygem, Phlegetontem, Cocytum et Lethem. 
Modo autor non numeravit nisi quatuor, quia de Lethe nihil dixit;
de Phlegetonte autem autor dubitabat non quidem de nomine sed de
loco, quia licet vidisset ipsum, non tamen cognoverat ipsum
quando viderat; nam quando Virgilius ostendit sibi aquam
sanguineam numquam nominaverat Phlegetontem; ergo viderat ipsam
non ut ipsam.

	|133-135.~  |In tutte.~  Hic autor ponit responsionem
Virgilii ad istam secundam petitionem, qui primo arguit
inadvertentiam autoris circa cognitionem Phlegetontis, et primo
commendat eum ut honestius arguat.  Dicit ergo autor: et ille
Virgilius |rispose: certo tu mi piaci in tutte tue questioni~,
quia soles subtiliter moveri, |ma il bollor de l'acqua rossa
dovea ben solver l'una che tu faci~, quasi dicat: tu bene debebas
coniecturare ex evidentissimis signis qui fluvius erat Phlegeton,
quando vidisti ardorem et ruborem aquae bullientis, nam Phlegeton
interpretatur ardens: et vide quod autor bene fingit hoc ad
declarationem sui tractatus, quia lector poterat faciliter falli
in cognitione istius aquae quam numquam nominaverat, nisi nunc tam
manifeste se declarasset.

	|136-138.~  Et solvit alteram partem dubitationis,
dicens: |Lete~, quem hic non nominavi, |vedrai~, non in isto
Inferno, |ma fuor di questa fossa~, idest extra istam vallem
Inferni.  Et hic nota quod autor non ponit Lethem inter flumina
infernalia more aliorum poetarum, sed in Purgatorio circa finem,
quia Lethe figurat oblivionem omnium praeteritorum malorum; ideo
bene ponitur ibi post perfectam purgationem omnium peccatorum:
habuit enim alium respectum quam alii poetae, quia catholice
loquitur, quamvis moraliter loquendo dicat idem quod alii.  Dicit
ergo: |l@a ove vanno l'anime a lavarsi~, scilicet a sorde
vitiorum, |quando la colpa pentuta~, idest de qua facta est
debita poenitentia, |@ee rimossa~, idest purgata.

	|139-142.~  Et ultimo autor ostendit quomodo Virgilius
preparavit eum ad aliam materiam describendam, dicens: |poi
disse~, scilicet hic Virgilius: |omai @ee tempo di scostarsi dal
bosco~ et intrandi arenam ubi videbunt violentos contra naturam;
ideo dicit: |fa' che vegne diretro a me~, et ostendit sibi viam
tutam per quam habent ire per arenam, dicens: |li margini fan via
che non son arsi~, quia flammae extinguntur ab humore aquae; ideo
dicit: |sopra loro ogne vapor se spegne~, idest omnis calor
extinguitur supra ipsis ripis.


