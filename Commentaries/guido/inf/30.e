	|Proemio.~  ^Trigesimi cantus prime cantice titulus talis
est~: ^Incipit XXX' cantus prime cantice Comedie.~

	In isto XXXM+ cantu autor tractat de ipsa eadem malabulgia
de qua in cantu precedenti tractavit.  Et ponit in isto cantu
duas animas furiosas, que per istam bulgiam egrotos mordendo
furiose discurrunt.

	In isto cantu continentur quatuor comparationes {*25-27;
49-51; 91-93; 136-141*} et tria notabilia {*vv. 62-63; 70-72;
148*}.

	|Deductio textus de vulgare in latinum.~

	In precedenti nanque cantu autor incepit de falsariis
pertractare, et in fine ipsius cantus ponit quod quidam ex ipsis,
nomine Capochius, multas vanitates sibi de Senensibus enarravit. 
Nunc autem in isto cantu sic continuando procedit.  Dicit enim
quod, dum sibi Capochius loquebatur, quod due anime pallide atque
nude ita per istam bulgiam egrotos detruncando rabiose currebant,
sicut porcus quando de stabulo se excludit.  Et una istarum ad
Capochium perveniens, ipsum in nodo colli adeo dente perfodit
quod ille terram ventre percussit.  Et ad declarandum istarum
furias animarum, inducit in principio cantus exemplum Furiarum
que agitaverunt Athamantem, regem Thebarum, et Eucubam, reginam
troyanam, sic inchoans istum cantum:

	Illo tempore quo Iuno erat turbata propter Semelem contra
sanguinem Thebanorum, sicut una vice et alia demonstravit,
Athamas in tantam insaniam devenit quod videndo uxorem suam
utraque manu duobus filiis oneratam, furiose clamavit: <Tendamus
retia, ad hoc ut ego capiam leenam et leunculos ad transitum ad
quod tendunt>.  Et hoc dicto, impios ungues extendit, arripiendo
unum ex filiis qui vocabatur Learcus, quem rotando per aerem
percussit ad saxum; et illa -- subaudi regina -- cum alio onere,
idest filio, se submersit in mare.  Et quando fortuna Troianorum
altitudinem, idest Ylion, flamma comburente devolvit ad yma, ita
quod rex una cum regno defecit, Eucuba tristis, misera et
captiva, postquam vidit Polixenam mortuam et sui Polidori in ripa
maris dolorosa perpendit extra memoriam facta, latravit ut canis,
tantum nempe suam mentem dolore mutante.  Sed nunquam Troyanorum
furie vel Thebarum bestias stimulando nedum membra humana vise
sunt in aliquem tantum crude, quantum ego vidi duas umbras
pallidas atque nudas que mordendo currebant, illo modo quo porcus
quando de stabulo se excludit.  Una quarum venit ad Capochium et
ipsum in nodo colli dentibus sic momordit, quod morsum ad se
trahendo illum cum ventre terram fricare coegit.  Et Aretinus qui
tremendo remansit dixit michi: <Ille follettus est Iohannes
Schicchi et vadit rabiosus alios sic aptando>.  Ad quem ego: <Si
alius non immittat in te modo simili suos dentes, queso ne tibi
tedium videatur michi dicere quis est ille antequam hinc a meis
-- subaudi oculis -- elongetur>.  Et ille: <Illa est anima
antiqua Mirre scelerate, que patri suo contra amorem debitum
amica devenit.  Ista nempe ad peccandum cum ipso ita venit,
falsificando se in alterius formam, sicut alius -- subaudi socius
suus -- qui cum ipsa sic furiose decurrit, sustinuit, ut turme
dominam lucraretur, falsificare in se Buosum Donati, testando et
testamento pariter dando normam>.  Et postquam illi duo rabiosi
ulterius processerunt, oculum quem ego super Aretinum tenueram
revolvi ad videndum alios male natos.  Et dum sic respicerem,
vidi inter eos unum factum ad modum leiuti, sicut si habuisset
inguinem protinus detruncatum, in illa scilicet parte in qua homo
forcutus existit.  Gravis enim ydropisis, que humore male
converso ita disparia membra facit quod ventri facies non
respondet, faciebat illi tenere labia sic aperta sicut ethycus
facit qui propter sitim unum labium versus mentim et aliud vertit
superius versus nasum.  <O vos>, inquit iste ad nos, <qui in
mundo doloroso sine aliqua pena estis, et, nescio ego quare,
respicite et attendite ad miseriam magistri Adami, ego habui
vivus satis de eo quod volui; et modo, heu miser, unam guttam
aque habere non possum.  Torrenticuli enim qui de viridibus
collibus Casentini in Arnum ad yma descendunt, sua canalia
frigida et humida faciendo, semper stant ante me, et non frustra;
quia ymago ipsorum satis plus me desiccat quam malum unde sum ita
in facie macilentus.  Rigida enim iustitia que me stimulat,
trahit causam de loco in quo peccavi, ad mittendum mea suspiria
plus in cursum.  Ibi est Romena, ubi ego falsavi legam sigillatam
Baptiste, propter quod meum corpus superius dimisi combustum. 
Sed si ego viderem hic animam tristem Guidonis, seu Alexandri,
seu eorum fratris, pro fonte Branda talem visionem non darem. 
Intus enim in ista bulgia iam est una, si rabiose umbre que
vadunt in circuitu dicunt verum; sed quid michi valet, ex quo
membra habeo sic ligata?  Si ego tantum agilis adhuc essem quod
ego possem in centum annis una uncia peragrare, iam incepissem
per istam semitam iter meum, scrutando ipsam inter istam gentem
turpem, quamvis ista bulgia XI miliariis in suo circuitu longa
sit.  Ego sum per eos inter talem familiam ut videtis; ipsi me
induxerunt ad cudendum florenos qui habebant bene tria carata
mondiglie, idest scorie>.

	Tunc ego aio ad eum: <Qui sunt illi duo miseri qui fumant
sicut manus balneata in hyeme, iacendo a tuis dexteris confinibus
ita stricti?>  Et ille: <Hic eos inveni quando huc veni, et se
postea non volverunt, et non credo quod se volvant in
sempiternum.  Unus quorum est illa falsa que accusavit Ioseph;
alius vero est falsus Synon grecus de Troya; pro febre acuta
tantam putredinem sic exalant>.  Tunc unus illorum duorum, habens
pro malo se ita obscure ab illo forsitan nominari, ventrem illius
rigidum pugillo percussit.  Venter autem illius sonuit velut si
timpanum extitisset.  Et magister Adamus, brachio non minus duro,
Synonem percussit in vultu dicendo: <Quamvis motus sit michi
corporis propter membra que sunt gravia denegatus, habeo egro
brachium ad tale ministerium sic solutum>.  Unde Synon respondit:
<Quando tu ibas ad ignem, tu non habebas illud taliter expeditum,
sed sic et plus habebas quando cudebas>.  Et ydropicus: <Tu dicis
bene verum de isto; sed tu non fuisti ita verus testis quando de
vero apud Troyam requisitus fuisti>.  Ad quem Synon: <Si ego dixi
falsum, tu falsificasti conium; et sum hic ego pro uno defectu et
tu pro pluri quam aliquis alius demon>.  <Recordare, periure, de
equo>, respondit ille qui ventrem habebat inflatum, <et sit tibi
hoc reum, quia totus mundus hoc novit>.  <Et tibi sit reum>,
dixit Grecus, <unde lingua tibi crepat, ac etiam aqua marcida que
de ventre tuis oculis facit sepem>.  Tunc monetarius inquit: <Ita
dilatatur os tuum pro tuo malo sicut solet, quia si ego sitio,
sum tamen humore repletus.  Tu habes arsuram -- subaudi febris --
et caput dolentem, et ad lambendum speculum Narcissi iam non
multa rogamina expectares>.

	Ad auscultandum istos eram ego totus intentus quando
magister meus dixit michi: <Respice bene quod pro modico est quod
tecum non irascor>.  Quando sensi ipsum michi loqui cum ira,
versus eum cum tali verecundia me converti, quod per memoriam
adhuc volvitur ipsa michi.  Et qualis est ille qui somniat suum
dannum, qui somniando desiderat somniare, ita quod id quod est
sicut non esset optat, talem me feci non valendo loqui, quia
desiderabam me excusare et me nichilominus excusabam, sed tamen
hoc facere non credebam.  <Maiorem defectum minor verecundia
lavat>, dixi[t] magister, <quam fuerit iste tuus.  Ideoque ab
omni tristitia exonera te metipsum.  Et cogita quod ego sim tibi
semper ad latus, si plus accidit quod infortunium te conducat in
locum ubi gentes in simili causa sint.  Quia talia velle audire
est yma voluntas>.  Ideo ait in textu: <ch$e ci@o voler udir @e
bassa vollia>.

	|1-12.~  Iupiter, secundum fabulas poetarum, cum Semel@e
filia Cadmi primi regis Thebarum iacuit et ipsa ex eo concepit. 
Quod ut Iuno, uxor Iovis, comperit, indoluit; et se transformans
in anum, formam nutricis ipsius Semeles sic assumpsit quod iam
non Iuno, sed ipsa nutrix vetula videbatur, et accedens ad
Semelem, sic ore profatur: <Scio, dulcis filia, quod de semine
magni Iovis diceris concepisse.  Sed dubito valde ne tu, sicut
multe alie, sis decepta.  Multi enim homines impudici, sub nomine
deorum, thalamos intravere pudicos.  Et idcirco quando Iupiter ad
te intrat, proba eum per istum modum ut scias si est vere
Iupiter, sive homo in ipsius effigiem transformatus.  Postula
nanque ab ipso ut in illa forma ac etiam maiestate tibi appareat
tecumque iaceat in qua cum alta Iunone est solitus commanere>. 
Talibus itaque persuasionibus ignara Semele informata, cum primum
Iupiter ad se venit rogavit ipsum ut sibi quamcunque gratiam
peteret largiretur.  Cui Iupiter: <Elige>, ait <quodcunque munus;
nullam patiere repulsam>.  Illa suo leta malo ait: <Rogo ut te
talem michi exhibeas qualem in amplexu amoris exhibes te Iunoni>. 
Tunc Iupiter de illius petitione et de sua promissione ingemuit. 
Sed quia non poterat facere quod illa non petisset et quod ipse
non promisisset, in celum ascendit, depositaque humana forma
divinaque assumpta, in illo splendore fulgureo venit ad Semelem
in quo erat solitus cum Iunone misceri.  Illa autem, divinum
fulgorem oculo mortali sufferre non valens, divino fuit igne
cremata.  Infans vero, qui iam erat conceptus in utero, ab alvo
genitricis eripitur.  Et quia imperfectus erat, patrio tener
insuitur femori maternaque tempora complet.  Ino autem, soror
Semeles et uxor Athamantis, puerum completum Baccumque vocatum
furtim primo aluit et postea ipsum Nescydis nimphis in monte
Parnaso tradidit educandum.  Istis igitur duabus de causis, quia
scilicet Semele ex Iove concepit et quia Ino sororis filium
educavit, Iuno fuit irata contra sanguinem Thebanorum.  Ideo ait
autor:

     Nel tempo che Iunone era crucciata
     per Semel@e contra 'l sangue tebano,
     come mostr@o una et altra fiata,
     Athamante divenne tanto insano, etc.

	Non contenta Iuno quod Semelem combusserat, ad Inonem
sororem ipsius, quia Bachum nutrierat, ut quarto libro ^Meth.~
ponit Ovidius, se convertit.  Vidensque in aula thebana Athamantem
cum sua uxore in magna gloria residere, contra ipsos propter
ipsam Semelem invidia odioque commota ivit ad infernum, celesti
sede relicta, et advocans Furias infernales ipsas rogat ut
furorem talem immittant in pectus Athamantis quod tota domus
regia deficiat una hora.  Ad cuius vocem Thesifone surgens ait:
<Facta puta quecunque iubes, Saturnia Iuno>.  Et statim egrediens
de inferno ad civitatem Thebanam accessit, et sparso infernali
quodam veneno in aula regia Thebanorum, factus est ipse Athamas
illico furiosus.  Vidensque reginam Inonem per aulam regiam
gradientem, media furibundus in aula clamat ad familiam suam
dicens:

     <Accedite, io, comites, his retia tendite silvis!
     Hic modo cum gemina visa est michi prole leena>.

                        {^Met.~ IV. 513-514 (^adapted~)}

Et hoc dicto, insequitur vestigia coniugis amens, credens insequi
vestigia leene fugientis.

     Deque sinu matris ridentem et parva Learcum
     Brachia tendentem rapit, et bis terque per auras
     More rotat funde, rigidoque infantia saxo
     Discutit ora ferox; tunc denique concita mater,
     Seu dolor hoc fecit seu sparsi causa veneni,
     Exullulat, sparsisque fugis male sana capillis
     Teque ferens parvum nudis, Milicerta, lacertis
     Seque super pontum nullo tardata timore
     Mittit onusque suum;

                        {^Met.~ IV. 516-514 (^adapted~)}

-- idest se cum filio demersit in mare.  Ideo ait autor in textu:

     Athamante divenne tanto insano,
     che vegendo la mollie cho' due figli
     venir carcata da ciascuna mano,
     grid@o: <Tendiam le reti, s@i ch'i' pigli
     la leonessa e' leoncini al varco>;
     et poi distese i dispietati artigli,
     prendendo l'un c'avea nome Learco,
     et rotollo et percosselo ad un sasso:
     et quella s'anneg@o con l'altro carco.

	Sed quia predicte due ystorie, scilicet Semelis et
Inonis, fabulose videntur, ideo ipsarum est veritas exquirenda. 
Prima enim ystoria partim est tota fabulosa et partim in aliquo
vera.  Fabula enim est, immo philosophica ratio, quod Iupiter cum
Iunone misceatur, quod ex tali mixtione fulgur oriatur, et quod
quando in illa eadem forma sive fulgore cum Semele conveniat,
quod ipsa Semeles gravida efficiatur, et quod ex tali gravedine
fulmine comburatur, ac etiam quod ex tali conceptu Bachus
oriatur.  Iupiter enim, secundum poetas, ut VIII+o~ libro ^Eth.~
{^Etym.~ VIII. ii. 69} scribit Ysidorus, accipitur pro igne et
ethere, idest aere superiori; Iuno vero accipitur pro aqua et
aere inferiori.  Cum enim aer superior igne commixtus ad
inferiora descendit et aer inferior commixtus cum aqua ad alta
conscendit, ether ignitus cum aere aquoso, ex obviatione,
miscetur, et ex tali commixtione nubes fiunt.  Nubes vero, ex
obviatione, ad invicem se collidunt.  Ex collisione autem ista,
fulgura simul et tonitrua oriuntur.  Unde beatus Ieronimus, in
libro ^De Tribus Virtutibus~, ait: <Aiunt naturalium causarum
scriptores quod fulgura ex nubium collisione fiunt, ad modum
duarum petrarum quas, cum ad invicem percusseris, ignis ex his
medius generatur> {cf. Hieronymus, vol. II, Epistola VIII, ^De
tribus Virtutibus~ (^Pat. Lat.~ vol. 30, p. 119d, col. 1)}.  Isto
itaque modo ex collisione nubium oritur fulgur, idest lumen et
tonitruum.

	Per Semelem vero accipimus terram et aquam.  Aquosus enim
humor, cum terra commixtus, cum ad alta vaporose conscendit, a
Iove, idest ab igne, inflammatur, et si ibi hoc est, in illo
vapore est, multum de terra generatur fulmen, quod quidem fulmen
ad yma descendens urit aliquando quicquid tangit.  Quod vero de
Semele ex commixtione Iovis Bachus fingitur esse natus, talis
etiam fictio philosophicam respicit rationem.  Per Semelem enim,
ut dictum, accipimus terram et aquam, ex quibus duobus elementis
oritur omnis humor; per Iovem vero accipimus ignem.  Cum autem
ignis, idest calor, in humorem vitis agit, oritur inde Bachus,
qui quia apud gentiles primum plantavit vineam, sicut apud Ebreos
Noe, ideo pro deo vini philosophice ponitur a poetis.  Vinum
vero, secundum philosophos, nil aliud est quam aqua putrefacta in
vite, virtute solis mutata in vinum.  Ideo est calidum et
humidum; calidum a sole, humidum vero ab aqua.  Veritas autem
fuit quod ex Semele filia Cadmi natus est Bachus, qui alio nomine
dicitur Liber pater; et quod concepto Baccho Semeles mortua est. 
Quod vero ponitur ipso concepto, ipsa fuisse combusta, fabulosum
et fictum est.  Et hoc ideo quia vinum inordinate potatum propter
sui fervorem est causa mortis.  Et ideo antiqui vinum vocabant
venenum, sicut XX+o~ libro ^Eth.~ {^Etym.~ XX. iii. 2} scribit
Ysidorus.  Ystoria vero Athamantis atque Iunonis tota vera est,
nisi in eo quod Iuno ponitur ad Tesiphonem descendisse, et quod
ipsa Thesiphon venena infernalia sparserit in aula regia
Thebanorum.  Sed hoc ideo fingitur quia ita facti sunt furiosi
Athamas atque Iuno, ut in ystoria continetur.

	|13-21.~  Hic tangit autor ystoriam Hecube regine
troyane, que fuit in furiam {^Br.~ insaniam} ita versa quod
latravit ut canis.  Et ponit hic autor tria in textu propter que
sic facta est furialiter furibunda.  Primum fuit captio Troye,
quando scilicet vir suus rex Priamus una nocte regnum perdidit
atque vitam.  Secundum fuit mors Polixene filie sue, quam Pyrrus
filius Achillis de ipsius gremio matris traxit, et supra sui
patris Achillis tumulum immolavit.  Tertium fuit avara proditio
et crudele homicidium Polinestoris regis Tracie, qui filium suum
Polidorum sic crudeliter interfecit.  Primam historiam sive
factum tangit Virgilius secundo libro ^Eneydorum.~  Secundam
tangit Ovidius XIII+o~ libro ^Meth.~  Tertiam vero tangit
Virgilius tertio ^Eneydorum,~ et Ovidius XIIIM+ ^Meth.~  Prima
ystoria est ista: Illa nanque nocte qua Greci Troyam ceperunt,
Pyrrus filius Achillis cum multitudine militum robustorum in
arcem troyanam, que Ylion dicebatur, potenter intravit,
Priamumque regem tenentem altaria, coram uxore et centum nuribus
interfecit; ipsumque vita regnoque privavit.  Virgilius secundo
^Eneydorum:~

     Hic finis Priami fatorum, hic exitus illum
     Sorte tulit, Troiam incensam et prolapsa videntem
     Pergama, tot quondam populis terrisque superbum
     Regnatorem Asie.  Iacet ingens litore truncus.
     Avulsumque humeris caput et sine nomine corpus.

                        {^Aeneid~ II. 554-558}

	Secundam istoriam, qualiter scilicet Pirrus Polixenam
immolavit, quere supra cantu XIIM+ {*comm. ad v. 135*}.  Tertia
vero istoria ista est: Narrant enim Virgilius et Ovidius quod,
cum Priamus adhuc viveret, timens ne civitas caperetur, misit ad
Polinestorem, regem Tracie, qui erat amicus suus, quendam filium
suum parvulum qui dicebatur Polidorus, cum multitudine
thesaurorum, ut ipsum aleret, custodiret, et instrueret; et quod,
si regnum Troye deficeret, thesaurum illi parvulo assignaret. 
Polinestor vero, audiens Troyam captam et Priamum interfectum,
amicitia oblitus et auro excecatus, illum parvulum Polidorum
occidit et corpus in ripa maris proecit [^sic~].  Virgilius
tertio ^Eneidorum~:

     Hunc Polidorum auri quondam cum pondere magno
     Infelix Priamus furtim mandarat alendum
     Treicio regi, cum iam diffideret armis
     Dardanie cingique urbem obsidione videret.
     Ille, ut opes fracte Teucrum et fortuna recessit,
     Res Agamenonias victriciaque arma secutus
     Fas omne obrupit; Polidorum obtruncat, et auro
     Vi potitur.  Quid non mortalia pectora cogis,
     Auri sacra fames?

                        {^Aeneid~ III. 49-57}

	Euchuba vero, capta et incensa Troya, Priamo detruncato,
Polixenaque defuncta, dum a Troya recederet, iuxta mare
deambulans, invenit corpus sui filii detruncatum.  Quod matrone
que cum Eucuba erant vidissent, ullulare ceperunt.  Eucuba vero,
simillima saxo facta, ivit ad Polinestorem, tacens filium mortuum
invenisse, et ait ad eum: <Sicut fortune placuit, Priamus vir
meus simul cum regno defecit.  Ego autem tanto viro tantisque
filiis ut cernis orbata, ad te venio volens tibi thesaurum
maximum revelare, ut illud pro meo filio quem tibi misit pater
custodias et conserves>.  Quod audiens Polinestor, desiderio
potiundi thesauri, Heucubam in cameram introduxit.  Illa vero, ut
locum vidit et tempus, in Polinestorem irruit furibunda illumque
unguibus excecavit et totam faciem depilavit.  Propter ista
itaque tria dolorosa infortunia Heucuba in tantam furiam est
conversa, quod in canem fingitur transmutata.  Ovidius XIII+o~
^Meth.~:

     Troia simul Priamusque cadunt.  Priameia coniunx
     Perdidit infelix hominis post omnia formam
     Externasque novo latratu terruit auras.

                        {^Met.~ XIII. 404-406}

Et Seneca VIII+o~ Tragediarum {^Agamemnon~ 705-708}: Heucuba illa
tot regum mater et regimen frigum induit vultus feros et circa
ruinas suas rabida latravit ut canis.  Postquam igitur autor
furibundas furias Thebarum et Troye posuit in exemplum, concludit
quod nulle unquam furie neque in Thebis neque in Troia ita crude
vise fuerunt, sicut ipse vidit in ista bulgia duas furiosas
umbras, idest animas, illos miseros crudeliter lacerare. 

	|25-27.~  ^PRIMA COMPARATIO.~  Lictera plana est.

	|31-45.~  Verba sunt magistri Griffoli ad autorem; in
quibus quidem verbis dicit illas umbras adeo furiosas unam esse
Iohannem Schicchi de Florentia, aliam vero Mirram.  Que ideo
simul una societate et uno actu coniuncte ponuntur, quia utraque
istarum duarum umbrarum operate sunt in lecto maximam falsitatem. 
Quod sic de primo patet: In Florentia enim fuit quidam nobilis
miles de Donatis, nomine Symon, qui dum pater suus, qui vocabatur
dominus Buosus, venisset ad mortem, timens ne testamentum faceret
quod in suum periculum verteretur, nullum sibi permisit condere
testamentum.  Mortuo vero dicto domino Buoso, antequam manifesta
fieret mors ipsius, corpus dicti sui patris iste dominus Symon
sub lecto abscondit, et cum quodam Florentino, qui vocabatur
Gianni Schicchi, composuit ut ipse domini Buosi lectum intraret
et vice et nomine ipsius domini Buosi conderet testamentum.  Ille
vero Gianni Schicchi, ut erat homo falsarius, lectum intrare et
testamentum condere ad voluntatem istius domini Symonis ista
conditione spopondit, ut una pulcerrima equa que fuerat dicti
domini Buosi sibi testamentaliter remaneret.  Quod cum dominus
Symon hoc sibi protinus annuisset, ille lectum intravit, et vice
et nomine domini Buosi, qui mortuus sub eodem lecto iacebat,
condidit testamentum.  Ideo dicitur in textu:

     per guadagnar la donna de la torma,
     falsificar in s$e Buoso Donati,
     testando et dando al testamento norma,

                        (^Inf.~ XXX. 43-45)

-- idest ut lucraret equam que turme, idest aliarum equarum
domina, dicebatur, sustinuit -- subaudi in lecto -- in se
falsificare dominum Buosum predictum.

	De secunda {Mss. have ^secundo~} autem, idest de Mirra,
patet per Ovidium X+o~ libro ^Meth.~  Fuit enim in partibus
orientis antiquitus quidam homo pulcherrimus qui Cinnara
vocabatur.  Hic habebat unam filiam mirabiliter speciosam que,
maligno igne vexata, patris incidit in amorem.  Ideo Ovidius
istam ystoriam descripturus ait:

     Dira canam; procul hinc nate, procul este parentes.

                        {^Met.~ X. 300}

	Amans itaque Mirra Ci[n]naram patrem suum, cogitavit in
principio sui amoris quam turpe et abominabile erat quod filia
patrem amore polluto diligeret.  Et tam fedo ut poterat amori
repugnans, secum colloquens sic aiebat: <Heu misera, quo mente
feror, quid facere tento?>  Tandem, cum execrabiles flammas
extinguere non valeret, una nocte laqueum preparavit, in quod
collum immittens, sussurrando protulit istam vocem: <Care, vale
Cinnara, causamque intellige mortis>.  Cuius sussurrum cum ad sue
nutricis aures fidissimas pervenisset, surgit anus reseratque
fores mortisque parate, instrumenta videns, pectora dilaniat
Mirramque deponere curat.  Quam cum de mortis laqueo extraxisset,
causam sue desperationis sibi rogitat revelari.  Cui illa
verecunda tandem, facie et verbis tremulis, sic respondit: <Amo,
heu misera, Ci[n]naram patrem meum>.  Quod cum anus audisset,
ipsam suo gremio lacrimantem recepit, sibique promisit operam se
daturam quod ipsa in brevi in amplexus Cinnare deveniret.  Et
accedens ad Cinnaram sic ore ficto mentitur: <Inveni puellam
virginem etatis et pulcritudinis filie tue Mirre, que in tuos
amplexus venire desiderat una nocte>.  Cui ille mandavit ut nocte
sequenti in suum thalamum illam ducat.  Factis itaque tenebris,
anus Mirram ad Cinnaram introduxit; cui cum in thalamum
introiret, duo sibi mala auguria evenerunt.  Primum fuit quod
pede limen hostii ter percussit.  Secundum vero, quod supra
tectum camare ter cecinit unus bubo.  Ovidius:

     Ter pedis offensi signo est revocata, ter omen
     funereus bubo letali carmine fecit.

                        {^Met.~ X. 452-453}

	Ipsa vero, non obstantibus istis signis, cameram
introivit, lectum patris ascendit, cum patre concubuit, et ex eo,
scelerata, concepit.  Ideo ait autor in textu:

                         <Quell'@e l'anim'antica
     di Mirra scellerata, che divenne
     al padre fuor del dricto amore amica.

	|49-51.~  Postquam vero autor in precedentibus de duobus
lecti falsatoribus pertractavit, nunc intendit in sequentibus de
quibusdam aliis falsariis pertractare, et specialiter de magistro
Adamo, qui ad petitionem quorundam comitum de Tuscia florenos
auri falsificavit; et de illa muliere egyptiaca, que viro suo
falsum retulit de Ioseph.  Ac etiam de Sinone greco, qui ad
petitionem Grecorum, de requisitione equi falsum dixit in Troia. 
De primo, hoc est de magistro Adamo, tangitur ibi:

     I' vidi un, facto a guisa di leuto,
     pur ch'elli avess'avuta l'anguinaia
     tronca dal lato che l'uomo @e forcuto.

	Verba sunt autoris ad nos loquentis atque dicentis quod
vidit unum in ista bulgia ad modum leiuti factum; hoc est quod
habebat ventrem valde inflatum ad modum leiuti.  Leiutum est
illud instrumentum quod inter omnia musica instrumenta ventrem
obtinet grossiorem; et vocatur pater omnium musicorum.  Et
propter gravem ydropisim que sic disparia membra facit, dicit
autor quod iste inflatus tenebat labia sic aperta sicut facit
ethycus propter sitim.  Est autem ydropisis defectus virtutis
digestive in epate, inflationem membrorum generans.  Prima nanque
digestio fit in stomaco, ubi separatur malum a bono; secunda in
epate, et inde transmittitur nutrimentum ad alia membra.  Et
dicitur ydropisis ab ^ydor~, quod est <aqua>.  Sunt autem quatuor
eius speties: Prima dicitur leuto flegmatica, que est totius
corporis mollis inflatio, cedens digitorum impressioni.  Et
dicitur sic ab albo colore et humido humore.  ^Leuton~ enim
grece, latine <album>; ^flegma~ vero est <humor>.  Secunda
dicitur yposarcha, ab ^ypo~ quod est <sub>, et ^sarchos~ quod est
<caro>; quasi infirmitas sub carne latens.  Est enim consumptio
carnium cum respiratione mali odoris.  Tertia vocatur aschytes,
ab ^aschos~ quod est <uter>, eo quod venter percussus sonat ad
modum utris semipleni.  Quarta dicitur tympanites, eo quod venter
percussus sonat ad modum tympani; et hoc facit ventositas que est
inclusa in ventre, que propter sui siccitatem generat magnam
sitim.  Ista ultima spetie magister laborabat Adamus.  

	^SECUNDA COMPARATIO.~  Lictera plana est.

	|52-57.~  Ideo sequitur in textu: |La grave ydropis@i, che
s@i dispaia,~ etc., -- idest ista ultima que dicitur tympanites,
que ita disparia membra facit.  |Con l'omor che mal converte~, --
quia bona digestio in epate non est facta.  |Che 'l viso non
risponde a la ventraia~, -- quia venter mala pinguedine pinguis
et facies erat macra.  |Faceva a lui~, --id est illi ydropico, --
|tenere le labra aperte / come l'etico fa, che per la sete /  --
l' un verso 'l mento~, -- subaudi labium -- |et l'altro in s@u
riverte.~  Ethyca est febris que consumit naturalem humiditatem
in corpore et totam cutem facit aridam et duram, et quasi
dissolvit compages membrorum.  Nascitur enim, secundum physicos,
ex ipsorum distemperantia; et ideo quanto plus bibunt, plus
sitiunt.  Unde Ovidius, in primo libro ^De Fastis.~

     Sic quibus intumuit suffusa venter ab unda,
     Quo plus sunt pote, plus sitiuntur aque.

                        {^Fast.~ I. 215-216}

	|62-63.~  ^PRIMUM NOTABILE.~  In hoc notabili evidenter
apparet quod qui in hac vita consolatur, in alia tribulatur. 
Impossibile est enim, secundum sanctos, quod hic et ibi
consolatio habeatur.  Unde beatus Ieronimus ad Elyodorum ^De
Contemptu Mundi~: Delicatus, inquit, es frater carissime, si et
hic vis gaudere cum seculo et postea regnare cum Christo {cf.
Hieronymus, vol. I, Epis. XIV. 37 (^Pat. Lat.~, vol. 22, p.
354)}.

	|64-67.~  Hic dicit magister Adamus quod |li
ruscelletti,~ idest torrenticuli sive aque qui vel que de
viridibus collibus Casentini descendunt in fluvium Arni, faciendo
suos alveos frigidos atque molles, semper stant sibi ante; et hoc
non frustra, quia in illis partibus falsitatis peccata commisit. 
Casentinum est quidam nobilis comitatus quorundam magnorum
comitum qui sunt comites in Tuscia palatini.  Vulgo autem
dicuntur comites Guidi.

	|70-72.~  ^SECUNDUM NOTABILE.~  In hoc notabili notare
debemus quod non solum peccatum est causa pene, sed etiam locus
ubi peccatum committitur.  Ideo ait divina iustitia peccatori:
<Ubi te invenero, ibi te iudicabo>; hoc est: propter locum enim
in quo peccasti, te etiam iudicabo.  Ideo ait magister Adamus:
Rigida iustitia que me cruciat, sive pungit, causam trahit de
loco in quo peccavi; idest ille locus amenus et aquis abundans,
quia ibi peccavi, sua continua recordatione me cruciat et
tormentat.

	|73-75.~  Romena est quoddam castrum in dictis partibus
Casentini, in quo castro iste magister Adamus falsificavit
florenos auri ad petitionem trium comitum de Romena, scilicet
Guidonis, Alexandri, et Aghinulfi. 

	|76-78.~  Fons Branda est quidam fons in civitate Senarum
qui magnis aquis abundat intantum quod totam illam civitatem
abundantissime refocillat.  Vult itaque dicere hic magister
Adamus, quod potius vellet videre in illa pena secum istos
comites, quam habere illum uberrimum fontem, licet ardeat magna
siti.

	|79-81.~  Dicit hic magister Adamus quod iam unus illorum
trium comitum ibi erat {Mss. have ^erant~}, secundum quod umbre
que per illam bulgiam currunt, idest Iohannes Schicchi et Mirra,
sibi ferebant.  Sed quid sibi hoc valebat, qui membra ligata
habebat?  Moraliter omnes damnati in inferno ligati dicuntur, et
hoc quia nullum bonum opus possunt ibi penitus operari, licet
expediti et liberi sint ad mala.  Habent enim omnes potentias
catenatas atque ligatas.  Et primo potentiam operativam; quia, ut
dictum est, nullum bonum possunt facere.  Ideo dicitur Mathei
XXIIM+: Ligatis pedibus {^Matth.~ 22.13}.  Nam, secundum
Augustinum, pedes anime sunt affectus.  Tertio habent ligatam
potentiam intellectivam, quia Deum nec aliquod bonum possunt ibi
cognoscere; et hoc quia sunt in terra obscuritatis et oblivionis. 
Ideo dicitur ibidem: Mittite eum in tenebras exteriores.  Et
ideo, iuxta consilium Ecclesiastici VIIIIM+ {^Ecclesiastes~ 9.10}:
Quodcunque potest manus tua instanter operare, quia nec opus, nec
scientia, nec sapientia, erunt apud inferos quo tu properas.

	|86.  Con tutto ch'ella volge undici miglia.~  Poetice
hic autor designat quod ista decima bulgia est, in suo circuitu,
undecim miliaribus; superior vero, idest nona, est viginti duobus
{*^Inf.~ XXIX. 9*}.  Et secundum istum modum, colligere possumus
cuius amplitudinis sit ingressus Inferni, et cuius altitudinis
{Mss. have ^artitudinis~} sit profundum, ex quo quelibet superior
linea circularis inferiorem excedit in duplo.

	|91-93.~  ^TERTIA COMPARATIO~  Circa istam comparationem,
que naturalis est, potest fieri una questio; quare scilicet
potius in hieme quam in estate fumat manus balneata.  Respondeo:
In hieme enim pori corporis ratione exterioris frigoris
constringuntur, idcirco calor interius adunatur.  In lotione
vero, quantumcumque aqua sit frigida, propter fricationem manuum
pori aperiuntur, ex qua apertura calor egrediens aquam calefacit
intantum quod manus fumare facit.  In estate autem propter
exteriorem calorem pori stant aperti; et ideo cum homo balneat
sibi manus, ipsa manus fumare non potest, quia calor interior non
est unitus, sed extra vaporabiliter est egressus.  Et ista est
causa quare potius in estate quam in hieme homo infrigidatur,
quia in estate pori sunt aperti.  Istud idem videmus in elemento
terre.  Terra enim in estate est tota aperta; ideo pullulat.  In
hieme vero constringitur propter frigus; unde calor interius in
terre visceribus adunatur.  Et idcirco nichil pullulat, terram
exteriore frigore constringente, sed per puteos fumum emittit:
quod in estate non accidit, ut videmus.

	|97.  L'una @e la falsa c'accus@o Gioseppo.~  Hic tangit
autor duorum nequitias falsatorum: Et primo pessimam et
fraudulentam nequitiam illius egyptiace mulieris que falso
accusavit Ioseph; secundo tangit callidam versipellemque
nequitiam Synonis de Grecia, qui apud Troyam, dum fuit requisitus
de vero, fraudem versipellissimam adinvenit.  Primam hystoriam
narrat Moyses in primo libro Genesis, XXXVIIII capitulo
{^Genesis~ 39.6-23}.  Secundam vero Virgilius in secundo libro
^Eneydorum~ {^Aeneid~ II. 14-17}.  Ystoria enim Iosep[h] a Moyse
texitur in hunc modum: Cum enim fratres Ioseph ipsum ex invidia
vendidissent, emit eum Futiphar, eunucus princeps militie
Pharaonis, volens propter ipsius pulcritudinem sibi carnaliter
conmisceri.  Sed Deus, qui custodiebat Ioseph, illum Futipharem
adeo infrigidavit ut deinceps impotens fuerit coire tanquam
eunucus esset.  Ideo eunucus dictus est; non enim fuit de eunucis
regis, qui parvuli castrabantur.  Itaque videntes eum Ierophanti,
idest templorum sacerdotes, a re factum, de more suo ipsum
pontificem elyopolcos, idest domus solis creaverunt.  Ioseph
autem invenit gratiam in conspectu domini sui, totamque domum et
universa que ipse dominus possidebat in manus ipsius Ioseph
tradidit gubernanda.  Benedixitque dominus domum Egyptii, idest
Futipharis, propter Ioseph, qui tamen nichil de omnibus bonis
illius nisi panem quo vescebatur summebat.  Factum est autem quod
domina sua uxor, scilicet Futifaris, iniecit oculos in Ioseph et
ait: <Dormi mecum>.  Qui respondit: <Omnia sua tradidit michi
dominus meus preter te, que uxor illius es.  Quomodo ergo hoc
possum facere?  Immo et peccarem in Deum meum>.  Accidit autem,
ut ait Iosephus, ut publica festivitas instaret, cui etiam
mulieres interesse debebant.  Tunc illa egritudinem simulavit
viro, captans ob hoc solitudinem et silentium ut posset melius
exorare Ioseph.  Et apprehensa lacinia palii Ioseph, ait illi:
<Dormi mecum>.  Qui iratus, relicto pallio in manu eius, egressus
est foras.  Illa contemptam se dolens, inde argumentum fidei
retentum pallium ostendit marito revertenti, dicens: <Ingressus
est ad me servus hebreus ut illuderet michi>.  Ille, nimis
credulus verbis coniugis, Ioseph vinctum tradidit in carcerem
regis.  Ista ergo de causa ista falsa mulier egyptiaca hic
ponitur ab autore.  Ideo dicitur in textu: |L'una @e la falsa
c'accus@o Gioseppo.~

	|98.  l'altr'@e 'l falso Sinon greco da Troia.~  Ystoria
vero Synonis taliter ponitur a Virgilio, secundo libro
^Eneydorum.~  Dum enim Greci decem annis in obsidione troyana
stetissent, et civitatem nullo modo capere possent, ad dolos et
fraudes se finaliter converterunt.  Fecerunt nanque fieri quendam
equum mire magnitudinis ad honorem Palladis, simulantes esse
votum ipsi Palladi Troyane per eorum salvo reditu persolvendum. 
De quo Virgilius:

     Ductores Danaum tot iam labentibus annis
     Instar montis equum divine Palladis arce
     Edificant, sectaque intexunt abiete costas:
     Votum pro reditu simulant, etc.

                        {^Aeneid~ II. 14-17}

	In quo quidem equo posuerunt Greci milites armatos; et
simulantes recedere, in insula quadam que Tenedos dicitur
consederunt.  Tunc Troyani, credentes Danaos recessisse, portas
aperiunt, et videntes tam mirabilem equi molem consilia
perquirebant.  Igitur Thimetes primus ait duci equum intra muros
et in arce Minerve locari.  Sed Capis, qui postea Capuam
condidit, prorupit in medium et ait: <Aut huic equo supponite
flammas, aut terebrate cavas et uteri tentate latebras>.  Sed
vulgus incertum scinditur in contraria studia.  Tunc Lycaon,
videns populum in diversa distractum, ait:

                  O miseri, que tanta insania cives?
     Creditis avectos hostes?  Aut ulla putatis
     Dona carere dolis Danaum?  Sic notus Ulixes?
     Aut hoc inclusi ligno occultantur Achivi,
     Aut hec in nostros fabricata est machina muros.

                        {^Aeneid~ II. 42-46}

	Et ecce dum talia ad populum loqueretur, pastores regis
quendam Grecum nomine Synonem victum et ligatum trahebant ad
regem.  Qui interrogatus a Priamo quis esset, ait se esse Sinonem
et de vinculis fugisse Grecorum.  Quam fugam in hunc modum
artificiose confinxit, dicens: Dum Greci tedio fessi vellent ab
obsidione troiana recedere, miserunt Euripilem ad Apollinem
consulendum.  Qui reversus, responsum ipsius Apolinis in hec
verba reportavit amara:

     Sanguine placastis ventos et virgine cesa.
     Cum primum Yliacas, Danay, venistis ad horas:
     Sanguine querendi reditus animaque litandum
     Argolica.  Vulgi que vox ut venit ad aures,
     Obstupuere animi gelidusque per yma cucurrit
     Ossa tremor, cui fata parent, quem poscat Apollo.

                        {^Aeneid~ II. 116-121}

	Tunc de consensu Euripilis et Calcantis ego fui ad
immolandum electus; sed deorum auxilio vincula rupi et de eorum
manibus sic evasi.

     Quod te per superos et conscia numina veri,
     Per si qua est que restet adhuc mortalibus usquam
     Intemerata fides, oro, miserere laborum
     Tantorum, miserere animi non digna ferentis.

                        {^Aeneid~ II. 141-144}

	Tunc Priamus: <His lacrimis vitam damus>, inquit, <et
miserescimus ultro>.  Ipsumque a vinculis solvens, dictis ita
affatur amicis:

     <Quisquis es (amissos hinc iam obliviscere Graios)
     Noster eris; michique hec edissere vera roganti:
     Quo molem hanc immanis equi statuere?  Quis autor?
     Quidve petunt?  Que religio? aut que machina belli?>
     Dixerat.  Ille dolis instructus et arte Pelasga
     Sustulit exutas vinculis ad sydera palmas.

                        {^Aeneid~ II. 148-153}

	Et ait ad Priamum: <Postquam scelerum inventor Ulixes
fatale Palladium de arce troiana cruentis manibus asportavit,
ipsa Pallas que prius erat spes et vita Grecorum ipsos deseruit
et suo patrocinio spoliavit.  Ut placarent ipsam Palladem, de
Calcantis consilio, factus est iste equus ita grandis ut non
possit per portas immitti troyanas; et hoc ne in antiquam
defensionem in qua erat Troia sub Palladio verteretur>.  Talibus
itaque insidiis periurique arte Synonis credita res est, captique
dolo Troyani, quos non anni domuere decem, non mille carine,
conclamant.

     Dividimus muros et menia pandimus urbis.
     Accingunt se omnes operi pedibusque rotarum
     Subiciunt lapsus, et stuppea vincula collo
     Intendunt: scandit fatalis machina muros.

                        {^Aeneid~ II. 234-237}

	Quam machinam postquam in arce troiana locassent et omnes
essent somno vinoque sepulti, Synon aperuit hostium equi.  Quo
aperto, Greci qui intus erant foras exeunt, per civitatem
discurrunt, vigiles trucidant, et signo flammarum exercitum
latentem allicuint.  Et sic, dolo Ulixis qui erat in equo, et
falsitate Synonis qui aperuit equum, capta et incensa fuit
antiquissima illa Troia.  De qua Virgilius:

     Urbs antiqua ruit multos dominata per annos.

                        {^Aeneid~ II. 363}

	|99.  per febbre acuta gittan tanto leppo.~  Febris acuta
facit patientem, ex nimio ardore atque ex nimia debilitate,
sudare, ex quo sudore vapor sive fumus putridus generatur.

	|100-103.~  Quia ydropsis ystius Adami fuit ex quarta
specie que dicitur tympanites, ideo dicit autor quod, dum fuit
percussus in ventre, quod venter sonuit sicut tympanum, quod
vulgo dicitur ^tamburo.~  Fit autem timpanum ex pelle sive carta
desiccata, super lignum ex una parte extensa.  Illud autem
instrumentum quod vulgo dicitur ^tamburello~, latine dicitur
^simphonia.~  Est enim simphonia, secundum Ysidorum, tertio libro
^Eth.~ {^Etym.~ III. xvii. 14}, lignum cavum, ex utraque parte
pelle extenta, quam virgulis hinc et inde musici feriunt.

	|104-117.~  Lictera plana est.

	|118.  Ricorditi, spergiuro, del cavallo.~  Quia hic
agitur de falso iuramento et mendacio Synonis, ideo de ipsis
peccatis aliqua videamus.  Et primo videamus utrum iuramentum sit
licitum.  Et videtur quod non, quia Christus mandavit, ut habetur
^Mathei~ quinto: Dico vobis omnino non iurare neque per celum,
quia tronus Dei est, neque per terram, quia scabellum pedum eius
est, neque per Ierosolimam, quia civitas magni regis est, neque
per caput tuum iuraveris, quia non potes unum pilum facere album
vel nigrum.  Sit autem sermo vester: Est, est; non, non {^Matth.~
5.34-38}.  Contra est usus Ecclesie, que non solum permittit
iurare, sed insuper iuramentum extorquet.  Respondeo: Iuramentum
per se non est malum, <sed ne facilitate iurandi in periurium
cadamus.  Ideo iurare nobis in autoritate proposita prohibetur,
ut dicit glosa ibidem.  Aliter esset contrarium illi autoritati
que habetur Deuteronomii 6: Per nomen Dei iurabis,> {^Deuter.~
6.13} -- supple: si iurare contingat.  Sed nota quod sex sunt
casus in quibus potest licite quis iurare, qui his duobus
versibus continentur:

     Lex et fama, fides, reverentia, cautio damni
     Defectus veri tibi dant iurare libenter.

	Primus itaque casus est lex, quia in lege mosaica fuit
permissum, ut habetur Deuteronomii VIM+ {^Deuter.~ 6.13}.  Et hoc
duplici de causa ad honorem, scilicet, et reverentiam Dei, ut
esset iuramentum fidelis protestatio divine maiestatis, et
propter ydolatriam vitandam, quia iurantes per nomen Dei ydola
vilescere faciebant.  Secundus casus est fama.  Licite quippe
iuratur pro fama purganda vel conservanda, Ecclesiastici 41:
Curam habe de bono nomine, hoc enim magis permanebit tibi quam
mille thesauri magni et pretiosi {^Ecclesiasticus~ 41.15}.  Et
Ecclesiastes VII: Melius est nomen bonum quam unguenta optima
{^Ecclesiastes~ 7.2 (^adpated~)}.  Tertius casus est fides:
permittit enim fides ut iuretur ad hoc ut ipsa fides astruatur in
cordibus simplicium, et ut conservetur status Ecclesie pro quibus
etiam iurant religiose persone.  Quartus casus est reverentia --
supple Dei -- ut pa{*t*}et supra; sed multi sunt qui nullam
reverentiam exhibent divine maiestati cum impudica lingua
demonica membra scindentes nunc per caput, nunc per oculos, nunc
per cor, nunc per sanguinem, nunc per corpus inverecunde
iurantes.  Quintus casus est cautio damni; permittitur enim tibi
iurare ut res tua indemnis conservetur vel amissa recuperetur. 
Sextus casus est defectus veri; quia enim deficit verum in
proximo.  Ideo propter istum defectum adiunctum est iuramentum:
Est autem iuramentum assertio vel negatio alicuius rei, inducto
Deo teste, vel cum attestatione rei sacre.  Periurium vero est
assertio falsi sive negatio veri, inducto Deo teste, vel
interpositione rei sacre.  Et habet iuramentum tres species:
Prima est pernitiosa, ut quotiens intendat quis nocere proximo. 
Secunda est falsa, ut cum iurat quis falsum vel scienter vel
ignoranter; si scienter, est mortale peccatum; si ignoranter,
veniale.  Tertia est permutatoria, ut cum quis male iurat et
illud tale iuramentum non observat; sicut David iuravit quod
occideret Nabal, et tamen non occidit, ut habetur Primo Regum 25
{I ^Regum~ 25.33}.  Unde beatus Ysidorus, et habetur in Decretis:
In male promissis rescinde fidem et in turpi voto muta decretum. 
Octo autem sunt casus sive species in quibus male iuratur.  Que
octo species his duobus versibus continentur:

     Si male iurandi species sit cura notandi,
     Per primas fato per ydonea commemorato.

	Prime autem lictere huius dictionis fato sunt F et A. 
Per F intellige falsum iuramentum, quod semper est pernitiosum et
mortiferum, ut dicit Augustinus.  Per A intellige appetere
iurare; quod prohibet beatus Iacobus in sua canonica 4 {actually
^Epis. Catholica B. Jacobi~ 5.12}: Nolite iurare fratres mei,
idest non habeatis voluntatem iurandi nisi urgente necessitate. 
Et adde omnes licteras huius dictionis ydonea.  Per I intellige
irreverenter iurare, sicut faciunt illi qui tota die per nomen
Domini et per nomina sanctorum irreverenter iurant.  Per D
intellige dolose; quando quis in dolo vel fraude iurat.  Unde
inter beatos David illum connumerat qui non iurat in dolo proximo
suo.  Per O intellige otiose iurare; quod prohibetur Exodi 21:
Non assumes nomen Dei tui in vanum {actually ^Exodus~ 20.7}. 
Ille nomen Dei sui in vanum assumit qui otiose, idest sine aliqua
causa, iurat.  Per N intellige negligenter iurare; ille
negligenter iurat qui in omni iuramento nomen Domini nominat. 
Deuteronomii V: Non usurpabis nomen Dei tui frustra {^Deut.~
5.11}.  Per E intellige erronice iurare, cum errorem vel dubium
iuramento affirmat.  Contra quod dicitur Ecclesiastici XI: De ea
re que te non molestat, ne certes {^Ecclesiasticus~ 11.9}.  Per
ultimam licteram A intelligitur consuetudo iurandi, Ecclesiastici
23: Iuratione non assuescat os tuum; multi enim casus sunt in
illa.  Nominatio vero Dei non sit assidua in ore tuo et nominibus
sanctorum non ammiscearis {^Ecclesiasticus~ 23.9-10}.  Istis
modis si quis iurat fit periurus et maxime si tangat Evangelium
vel aliquam scripturam vice et nomine Evangelii.  Et nota in quot
pericula simul et semel incidit periurus cum extendit manum suam
in missale; in quo quatuor estant scripta, scilicet consecratio
corporis et sanguinis Christi, suffragia sanctorum, beatitudo
iustorum, et damnatio reproborum.  Est igitur iuramenti sui
sensus: Nisi verum sit quod iuro, non iuvent me post mortem meam
missarum celebrationes, nec sanctorum suffragia michi prosint;
perdamque beatitudem sanctorum et incurram penam damnatorum.  Et
ista de iuramento sufficiant et periuro.

	Mendacium autem est falsa vocis significatio cum
intentione fallendi, ut ait Augustinus.  Mentiri vero, secundum
Gregorium, est contra mentem ire.  Et istud potest fieri verum
dicens: Unde non omnis qui mentitur falsum dicit, sicut e
converso qui falsum dicit cum intentione fallendi, quia ream
linguam non facit nisi rea mens.  Et nota quod tria sunt genera
mendacii, secundum beatum Gregorium: Primum est mendacium
malignitatis, quod est cum intentione fallendi, et semper est
mortale peccatum.  De quo in libro Sapientie: Os qui mentitur
occidit animam suam {^Sapientia~ 1.11}.  Secundum est mendacium
benignitatis, quo mentite sunt obstetrices Pharaoni, ut habetur
Exodi primo {^Exodus~ 1.19}.  Tertium est mendacium ioci, quod in
sermone solet fieri quotidie.  Omne tamen mendacium est peccatum,
ut dicit Augustinus.  Et nota quod mendacium est valde cavendum,
quia hominem assimilat dyabolo: aufert enim ei ymaginem
veritatis, et imprimit ymaginem falsitatis.  Primum nanque
mendacium dyabolus dixit cum, Ysaie XIIIIM+, ait: Ero similis
altissimo {^Isaias~ 14.14}.  Secundum cum dixit Eve: Nequaquam
moriemini; Genesis tertio {^Genesis~ 3.4}.  Inter homines vero
primus mentitus est Caym, cum dixit se nescire fratrem suum quem
occiderat; Genesis quinto {actually ^Genesis~ 4.9}; unde a Domino
maledictus est, et vagus et profugus est super terram factus. 
Item Anania et Saphyra mentiti sunt Spiritui Sancto et morte
percussi sunt, ut habetur Actuum quinto {^Actus Apos.~ 5.3-5}. 
Item Beatus Petrus per mendacium ad hoc pervenit ut negaret
Christum.  Legitur de quodam sene in Vitis Patrum quod fratribus
ad se venientibus et de perfectione vite loquentibus dixit quod,
ex quo conversus fuerat, nunquam mendacium de ore ipsius prodiit;
et quicquid a Domino peteret consecutus est.  Et infra triduum
viderunt fratres animam eius ab angelis in celum portari. 
Sciendum tamen est quod, si non liceat mentiri, licet tamen
captiose loqui, idest veritatem celare pro loco et tempore, et
tamen mendacium non proferre.  Exemplum Iacob qui ait ad patrem,
Genesis 27 {^Genesis~ 27.19}: Ego sum Esau primogenitus tuus, hoc
est primogenitus non natura sed gratia, idest ille cui debetur
ius primogeniture, quam Exau illi vendiderat.  Item Abraam dixit
de Sarra uxore sua: <Soror mea est> ut patet Genesis XX+o~
{^Genesis~ 20.2}.  Item Tobie V dixit Raphael angelus ipsi Tobie:
Ego sum Azarias, Ananie magni filius {^Tobias~ 5.18}.  Azaria
enim interpretatur adiutor; Ananias vero gloria Dei.  Et angeli
sunt tanquam adiutores glorie Dei.  Item de sancto Cadmundo
legitur quod, occurrentibus hostibus et regem Cadmundum
querentibus, respondit: <Me egrediente, egressus est rex>.  Et
Dominus de Iohanne: Si vultis scire, Iohannes est Elyas --
subaudi officio, non persona.  Et sic pateat de iuramento,
periurio, et mendacio.  Propter falsum itaque mendacium Synon
Grecus in ista bulgia ponitur ab autore.  Ideo dicitur in textu:
^Ricorditi spergiuro del cavallo.~ 

	|119-126.~  Lictera plana est.

	|127-129.~  Vult hic dicere Synoni Adamus: Tu habes,
propter febrem quam pateris, dolorem in capite et arsuram talem
in gutture, quod ad lambendum speculum Narcissi, idest fontem,
invitamina multa nolles.  Istoriam sive fabulam Narcissi scribit
Ovidius, tertio libro ^Meth.~  Fuit enim in partibus Aonie quidam
nomine Cephisus, qui ex uxore sua Linope unum filium habuit, qui
in sui nativitate adeo pulcer fuit, quod etiam in illa etate
poterat iam amari.  Natus autem puer, Narcissus vocatur.  De quo
consultus vates fatidicus Tyresias utrum matura tempora
senectutis videret, <Si se non noverit> inquit, idest si se non
videret, <diu vivet>.  Puer autem in XXIM+ anno tante
pulcritudinis erat quod

     Multi illum iuvenes, multe cupiere puelle:
     Sed fuit in tenera tam dura superbia forma,
     Nulli illum iuvenes, nulle tetigere puelle.

                        {^Met.~ III. 353-355}

Inter multas vero puellas que Narcissum amabant fuit una nimpha
que vocabatur Echo: que ut vidit Narcissum per devia rura
vagantem, valido amore incaluit, eiusque vestigia furtim sequens,
voluit inicere desiderato brachia collo.  Cui Narcissus: <Ante>,
ait, <emoriar quam sit tibi copia nostri>.  Unde illa

     Spreta latet silvis pudibundaque frondibus ora
     Protegit et solum exillo vivit in antris;
     Sed tamen heret amor crescitque dolore repulse;
     Et tenuant vigiles corpus miserabile cure
     Adducitque cutem macies et in aera sucus
     Corporis omnis abit; vox tantum atque ossa supersunt.

     Inde latet silvis, nulloque in monte videtur,
     Omnibus auditur: sonus est qui vivit in illa.

                        {^Met.~ III. 393-398; 400-401}

	Per istum itaque modum Narcissus deluserat plures iuvenes
pluresque puellas.  Unde unus iuvenis despectus ab ipso, manus ad
ethera tollens ait: <Sic amet ipse licet, sic non potiatur amato>
{^Met.~ III. 405}, idest licitum sit ei ut aliquem amet sicut ego
dilexi eum, sed talem fructum habeat de eo qualem ego habui de
ipso.  Quam orationem audiens Rannusia, idest fortuna, exaudivit;
que Rannusia dicitur ab oppido Ranno, in quo antiquitus
colebatur.  Fuit autem exaudita istius deprecatio per hunc modum:
erat enim in quadam silva quam Narcissus, causa venandi, sepius
frequentabat quidam fons aque limpidissime, ameno prato, et
arboribus circumseptus.

     Hic puer et studio venandi lassus et estu
     Procubuit, faciemque loci fontemque secutus,
     Dumque sitim sedare cupit, sitis altera crevit.

                        {^Met.~ III. 413-415}

	Nam ut in aqua suam faciem formamque conspexit, captus
est ymagine et {^Br.~ a} sue umbre.  Credensque illam suam umbram
esse alium iuvenem, ipsum amplecti suis brachiis nitebatur. 
Ovidius:

     Spectat humi positus geminum, sua lumina, sydus
     Et digitos Bacho, dignos et Apolline crines.
     Impubesque genas et eburnea colla decusque
     Oris et in niveo mixtum candore ruborem,
     Cunctaque miratur, quibus est mirabilis ipse:
     Se cupit imprudens et, qui probat, ipse probatur,
     Dumque petit, petitur, pariterque accendit et ardet.
     Irrita fallaci quotiens dedit oscula fonti,
     In medias quotiens visum captantia collum
     Brachia mersit aquas nec se deprehendit in illis!
     Quid videat, nescit; sed quod videt, uritur illo.

                        {^Met.~ III. 420-430}

	Tali itaque visione delusus, Narcissus non manducabat nec
quietem aliquam capiebat, sed ibi suam vitam se ipsum videndo
inaniter consumebat.  Ovidius:

     Non illum Cereris, non illum cura quietis
     Abstrahere inde potest, sed opaca fusus in herba
     Spectat inexpleto mendacem lumine formam.

                        {^Met.~ III. 437-439}

Et loquens ad suam umbram ita ipsam ac si esset unus iuvenis
deprecatur:

     Quisquis es, huc exi! quid me, puer unice, fallis
     Quove petitus abis? certe nec forma nec etas
     Est mea, quam fugias, et amarunt me quoque nimphe!
     Spem michi nescio quam vultu promittis amico,
     Dumque ego porrexi tibi brachia, porrigis ultro,
     Cum risi arrides; lacrimas quoque sepe notavi
     Me lacrimante tuas; nutu quoque signa remittis.

                        {^Met.~ III. 454-460}

	Cum autem illa umbra quam videbat in aquis nichil sibi
breviter responderet, perpendit quod ymago sua erat illa cuius
amore tam acriter urebatur.  Et ait:

     Iste ego sum: sensi, nec me mea fallit ymago;
     Uror amore mei: flammis moveoque feroque.
     Quod cupio mecum est: inopem me copia fecit.

                        {^Met.~ III. 463-464, 466}

	Quasi dicat: Quod cupio habere mecum est, sed ad usum
amoris habere non possum.  Et ideo copia mei facit me inopem,
idest sine opere mei quia michi ipsi opem ferre non possum. 
Istis itaque amoris stimulis agitatus, ceu matutine pruine sole
liquefieri solent, ita cepit in se ipso totaliter liquefieri.  Et
sic deficiens, transformatus in florem cecidit inter flores. 
Ovidius:

     Et neque iam color est mixto candore rubori,
     Nec vigor et vires et que modo visa placebant,
     Nec corpus remanet, quondam quod amaverat Echo.

                        {^Met.~ III. 491-493}

	Cum autem corpus ipsius driades nimphe sepelire curarent,
iam non corpus sed florem croceum inveniunt inter flores. 
Ovidius:

     Iamque rogum quassasque faces feretrumque parabant,
     Nusquam corpus erat; croceum pro corpore florem.
     Inveniunt foliis medium cingentibus albis.

                        {^Met.~ III. 508-510}

	Ista fabula de Narcisso et Echo sumpta est ex quadam
philosophica ratione.  Echo enim nil aliud est nisi quedam
resonantia, que fit in vallibus sive silvis vel in concavitatibus
montium vel murorum; et formatur talis resonantia ex
repercussione alicuius strepitus vel clamoris.  Non tamen resonat
nisi ultima sonantia verborum vel vocis.  Unde Ovidius dicit quod
Echo in fine loquendi, ingeminat voces auditaque verba reportat. 
Accipe ergo per Narcissum, qui in silvis clamorem cum canibus
faciebat aliquem strepitum sive sonum.  Per Echo vero accipe
responsum ultimorum verborum sive sonorum qui redditur ex
repercussione aeris in silvis, montibus, seu saxis.  Cetera vero
ipsius Narcissi que poetice describuntur, excepto uno, vera sunt. 
Verum enim fuit quod amavit se ipsum quando se primum vidit in
aquis, et quod amore sui ipsius, quia se ipso frui non poterat,
periit iuxta fontem.  Quod vero in florem dicitur transformatus,
hoc ideo fingitur quia inter flores mortuus est inventus.  Et ex
hoc fabula vendicat sibi locum.  Improperando igitur dicit Synoni
magister Adamus: Tu laboras adeo magna siti quod libenter
speculum lamberes tu Narcissi, idest libenter biberes de aqua
fontis in quo Narcissus se ipsum speculando videbat.

	|136-141.~  ^QUARTA COMPARATIO.~  Ista est una pulcerrima
comparatio que talis est: Multotiens accidit quod homo somniat
turpe aliquod vel damnosum.  Et in tali somnio dicit: <Utinam
istud esset somnium et non verum>.  Et sic id quod est, idest,
somnium desiderat velut si somnium non fuisset.  Ideo ait:

     s@i che quel ch'@e, come non fosse agogna,

	Inducta comparatione istius somnii, dicit autor talem
nempe me feci loqui non valens: nam desiderabam me excusare, et
excusabam, sed de hoc non advertebam.  Excusabat enim se autor
cum verecundia quam in facie pretendebat.  Ideo dixit sibi
Virgilius, ut ait autor in textu:

     <Magior difecto men vergogna lava>
     disse 'l maestro, <che 'l tuo non @e stato,
     per@o d'ogni tristitia ti disgrava>.

                        (^Inf.~ XXX. 142-144)

	|148.  ch$e voler ci@o udire @e bassa vollia.~  TERTIUM
NOTABILE.~  Dum homo delectatur audire ista infima, sicut sunt
altercationes mulierum et clamores rusticos vulgi, ostendit se
habere infimum appetitum.  Ideo Dantes in hoc notabili
reprehenditur a magistro.  
