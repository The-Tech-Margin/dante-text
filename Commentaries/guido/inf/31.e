	|Proemio.~  ^Incipit XXXI' cantus prime cantice Comedie.~

	In isto XXXI+o~ cantu autor cum precedenti trigesimo sic
concordat.  In fine enim superioris cantus ipsum Virgilius
reprehenderat eo quod altercationes illorum duorum altercantium
auscultabat; sed mox ut vidit ipsum in facie rubicundum, ipsum
dulciter confortavit.  

	In isto cantu continentur VIII comparationes {*vv. 4-6;
16-18; 34-39; 40-45; 58-60; 106-108; 136-139; 145*} et unum
notabile {*vv. 49-51*}.

	|Deductio textus de vulgare in latinum.~

	Ideo continuando, sic incipit istum cantum: Una et eadem
lingua primitus me momordit, ita quod ex utraque parte michi
faciem coloravit, sed statim michi obtulit medicinam.  Taliter
nempe audio quod lancea Achillis suique patris solita erat esse
primo tristis postea boni signi.  Inducta ista comparatione,
dicit autor quod a decima bulgia, que est in fine octavi circuli,
recederunt et versus nonum et ultimum circulum processerunt,
dicens: Nos dedimus dorsum misero valloni, et super ripam que
ipsum circumdat, recta via, sine aliquo sermone, arripuimus iter
nostrum.  Ibi enim erat minus quam nox et minus quam dies, ita
quod oculus meus ibi modicum penetrabat.  Sed ego sensi unius
cornu tam altum sonum, quod fecisset omnem tonitruum certe
raucum.  Ad cuius sonitum versus unum locum pedes et oculos mox
direxi.  Post dolorosum nempe conflictum, quando Carolus Magnus
perdidit sanctam gestam, non sonuit terribiliter sic Orlandus. 
Modicum vero portavi faciem versus illac, quod michi fuit visum
multum altas turres videre, propter quod dixi Virgilio:
<Magister, que terra est ista?>  Et ille michi: <Quia per
tenebras nimis a longe tu transcurris, ideo evenit quod postea
tua ymaginatio errare te facit.  Tu videbis bene, si illuc
coniunges te ipsum, quantum sensus decipitur de longinquo.  Et
ideo aliquantulum punge te ipsum>.  Postea care me cepit per
manum et ait: <Prius quam nos simus ibi plus prope, ad hoc ut
factum istud tibi minus extraneum videatur, scias quod non sunt
turres, immo gigantes, et sunt in puteo in circuitu ripe ab
umbilico deorsum>.  Et sicut quando nebula diradatur, et visus
oculi paulatim recipit figuram illius rei quam vapor, qui stipat
aerem, celat, ita quod ego penetrando auram grossam et obscuram
magis et magis versus spondam putei propinquando, fugiit a me
error et crevit michi timor.  Quia sicut Monsreggione per
circuitum suorum murorum turribus coronatur, ita prodam que
puteum circumcingit turritabant cum media persona horribiles
gigantes, quibus de celo adhuc quando tonat Iupiter comminatur. 
Et ego alicuius faciem, spatulas, pectus, ventrisque magnam
partem et per tybias inferius amba brachia iam videbam.  Natura
certe, quando dimisit artem talium animalium, satis bene fecit,
ad hoc ut tolleret tales executores Marti.  Et si ipsam
elefantorum et balenarum non penitet, qui subtiliter respicit
plus iustam ipsam retinet et discretam.  Quia ubi vel quando
argumentum sive subtilitas mentis cum mala voluntate coniungitur
{^Br.~ coniungatur} atque posse, nullam reparationem potest
facere ibi gens.  Facies enim sua videbatur michi ita longa et
grossa sicut est pinea Sancti Petri de Roma, et ad suam
proportionem alia membra erant; ita quod ripa, que erat perizoma
a medietate inferius, ostendebat bene tantum superius, quod tres
frisones se male iactassent pertingere ad locum -- subaudi
perizomatis -- usque ad caput.  Quia ego videbam bene triginta
magnos palmos ab illo loco inferius ubi homo fibulat clamidem seu
vestem.

	Iste itaque tam magnus et ferus, ut vidit autorem, cepit
ignota lingua clamare: <Raph@el ma@i am@ec zumbr@i almi>.  Ad quem
Virgilius: <O anima stulta, tene te cum cornu, et cum illo rabiem
tuam satia, quando ira seu alia passio te tormentat.  Scrutare
etiam tibi collum, et invenies ibi funem qui tenet illum ligatum,
o anima confusa, et respice illum qui tuum magnum litiat tibi
pectus>.  Postea dixit ad Dantem: <Iste se ipsum accusat.  Iste
nempe est Nembroth, propter cuius malum cogitatum solummodo uno
linguagio homines non utuntur.  Dimitte illum et non loquamur in
vanum, quia ita est sibi quodlibet linguagium sicut suum alteri,
quod nulli est notum>.  Post hec, ait autor, nos volvimus a
sinistris et ad tractum unius baliste invenimus alium satis plus
ferum atque maiorem; ad cingendum ipsum nescio dicere quis esset
ille magister, sed ipse tenebat succintum anterius levum et
posterius brachium dextrum cum una catena que ipsum tenebat
vinctum a collo inferius, ita quod a discoperto superius se
revolvebat usque ad girum quintum.  <Iste superbus voluit esse
expertus sue potentie contra summum Iovem>, dixit michi dux,
<propter quod taliter muneratur.  Fialtes est suum nomen, qui
operatus est maximas probitates quando gigantes timorem diis
superis ingesserunt.  Ideo manus quas tunc movit nunquam de
cetero sibi licere movebit>.  Et ego ad eum: <Si esse potest, ego
vellem quod de immenso Briareo experientiam haberent oculi mei>. 
Unde ille respondit: <Tu videbis Antheum hic prope qui loquitur
et est solutus, et qui nos in fundo omnis mali deponet.  Ille
enim, quem tu vis videre, est multum plus illac, et est ligatus
et factus sicut iste, excepto quod plus ferox apparet in vultu>. 
Non fuit unquam terremotus horribilis tantum, qui excuteret unam
turrim ita fortiter, sicut Fialtes ad se excutiendum fuit
solicitus et attentus.  Tunc timui ego plus quam timuerim unquam
mortem, et non erat opus plus quam dubitatio, si non vidissem
catenas quibus est tam fortiter colligatus.  Post hec processimus
magis ultra et venimus ad Antheum, qui bene quinque allis exibat,
excepto capite, de caverna.  Ad quem Virgilius: <O tu qui in
fortunata valle que fecit heredem glorie Scipionem, quando Anibal
cum suis spatulas illi volvit, reportasti iam mille leones pro
preda, quia si tu interfuisses alteri guerre tuorum fratrum,
adhuc creditur quod vicissent filii terre; non te tedeat mittere
nos deorsum, ubi Cocitum frigiditas coadunat et stringit.  Non
facias nos ire ad Titium nec ad Tyfum.  Iste potest dare de eo
quod hic optatur; ideo te inclina.  Adhuc potest in mundo reddere
tibi famam, quia vivit, longamque famam adhuc expectat, si ante
tempus a gratia non vocatur>.  Ad ista itaque verba ille manus
cum festinantia mox extendit, a quibus Hercules iam sentiit
penosos amplexus, cepitque cum ipsis ducem meum.  Virgilius vero,
quando se capi perpendit, dixit michi: <Veni huc, ita quod te
capiam>.  Post hec ita fecit quod ipse et ego eramus protinus
unus fascius.  Et qualis videtur Carisenda cum ex parte qua
pendet respicitur, quando una nubes vadit super ipsam, ita quod
ipsa pendeat in contrarium, talis michi videbatur Antheus cum
ipsum inclinari respiciebam.  Et fuit talis hora quod ego
voluissem per aliam stratam ire.  Sed leviter in fundo qui
devorat Luciferum cum Iuda nos deposuit, nec sic inclinatus ibi
fecit moram, sed sicut malum elevatur in navi, ita se inde
celeriter elevavit.  Unde dicitur in textu: <et com'arbor in nave
si lev@o>.

	|1-6.~  Dicit hic autor quod una et eadem lingua --
subaudi Virgilii -- ipsum autorem pupugit atque unxit; quia ipsum
de suo defectu primitus reprehendit, postea vero, videns ipsum
correctum, ipsum dulciter confortavit: Et adducit hic
similitudinem lancee Achillis, que istas duas naturas diversas
habebat: Nam lancea Achillis suique patris in principio pugne
mala omina ostendebat, in processu vero victoriam obtinebat.  Sed
ista verba premissa, moraliter exponendo, denotant et ostendunt
quod lingua hominis sapientis scit vulnerare pariter et mederi;
vulnerare dico hominem quando peccat, et vulnerando mederi, hoc
est moderata et ordinata uti correctione.  Dicit enim Seneca quod
leviter castigatus reverentiam exhibet castiganti; nimia vero
asperitas castigationem nec recipit nec salutem.

	^PRIMA COMPARATIO.~  Fabulose dicitur quod Peleus, rex
Thesalie, qui fuit pater Achillis, habebat quandam lanceam cum
qua quicunque fuisset in prelio vulneratus, sanari non poterat
nisi iterato in illud vulnus ista lancea mitteretur.  Sed rei
veritas ista fuit, quod Peleus et filius eius Achilles in
principio belli male pugnabant, sed in progressu eis melius
succedebat.  Erant enim in principio infortunati, sed in processu
optime fortunati.  Nec deviat hoc a vero, quia multi sunt qui,
secundum sententiam sapientum, a celestibus influentiis fortunati
et infortunati existunt.  Exemplum de Anibale qui multotiens
vicit, sed ultimo victus fuit.  Et quidam sunt qui semper
victores existunt, ut patet in Iulio Cesare, qui semper victorias
reportabat.  Quidam vero sunt qui nunquam pugnant quin eis male
succedat, ut patuit nostris temporibus de principe Tarentino. 
Unde Sanctus Thomas de Aquino in libro ^Contra Gentiles~ de hac
materia ait: <Videmus quod inanimata corpora quasdam vires et
efficacias a corporibus celestibus consequuntur, sicut magnes
attrahit ferrum, et lapides quidem et herbe occultas virtutes
habent, que similiter a celestibus corporibus consequuntur.  Unde
nichil prohibet quod etiam aliquis homo habeat ex impressione
corporis celestis aliquam efficaciam in aliquibus corporalibus
faciendis, quam alius non habet: puta medicus in sanando,
agricola in plantando et miles in pugnando> {^Summa Contra
Gentiles~ III. 92}.  Comparatio vero ad quid inducatur clare
apparet in textu. 

	|7-11.  Noi demo il dosso al misero vallone.~  Hic
incipit autor tractare de puteo abyssi.  Lictera plana est. 

	|12-18.~  Volens autor de superba gigantum arrogantia
pertractare, incipit ab illo superbo gigante per cuius superbiam
una lingua in LXXII linguas fuit adeo divisa.  Et ad narrandum de
ipso poetice sic procedit: Ego sensi a longe in illa obscuritate
abyssi pulsari tam alte unum cornu, quod omne tonitruum istius
comparatione iudicaretur {^Br.~ videretur} protinus esse raucum;
et tam alte sonuit qui sonabat, quod non sic terribiliter
Orlandus sonuit quando Karolus Magnus perdidit sanctam gestam. 

	^SECUNDA COMPARATIO.~  Orlandus fuit quidam strenuissimus
miles Christi, qui tempore Karoli Magni contra Sarracenos strenue
multa fecit.  Erat autem solitus semper in bello unum cornu
gestare ad collum.  Cum itaque tota gens Karoli que dicitur
sancta gesta a Sarracenis undique esset pressa, Orlandus multum
in illo prelio laboravit.  Et tantum sonuit cum suo cornu ut
Karolus subveniret, quod labore et siti defecit.  Vult itaque
dicere autor quod iste Orlandus non sic terribiliter sonuit,
sicut sonuit Nembroth quando vivum hominem vidit descendere per
infernum.

	|19-21.~  Ego vero dum solicite versus illam partem
respicerem unde ille sonitus veniebat, fuit michi visum videre a
longe magnas turres, unde ad Virgilium me convertens: <Dic>,
inquio, <mi magister, que terra est ista?> 

	|31.~  Et ille michi: <Scias quod non sunt turres, immo
gigantes>.  

	|34-39.~  ^TERTIA COMPARATIO.~  Ista comparatio est
naturalis et est talis: quando enim aliqua nebula grossa et
spissa aerem obnubilat vel constipat, potentia visiva impeditur,
quia talem aerem spissum et grossum penetrare non potest.  Sed
quando talis nebula incipit dissipari et diradari, tunc oculus
paulatim videre incipit id quod prius sibi nebula abscondebat. 
Isto itaque modo, dum autor iret per tenebras infernales, visum
fuit sibi videre a longe magnas turres.  Sed postquam cepit
paulatim appropinquare ad oram putei, visiva potentia illam auram
grossam et obscuram potuit melius penetrare.  Et ideo dicit quod
fugit error ab eo et crevit sibi timor, quia illas quas prius
credidit esse turres, vidit esse gigantes.

	Tunc ego errore vacuatus et timore repletus, cepi illos
gigantes qui michi turres primitus videbantur subtilius intueri. 

	|40-45.~  ^QUARTA COMPARATIO.~  In ista comparatione
designat autor quomodo stant gigantes in circuitu putei
infernalis, dicens quod sicut muri montis Reggionis turribus
coronantur, ita spondam putei horribiles gigantes per circuitum
turritabant, idest admodum turrium stant distincti.  Mons
Regionis est quoddam castrum in Tuscia in districtu scilicet
Senaram, cuius muri sunt rotundi et spisse turribus coronati. 
Isto itaque modo murus putei, qui est rotundus, gigantibus
coronatur.  Quod autem sequitur: <cui minaccia / Giove del cielo
ancora quando tona> -- sic est intelligendum: Iupiter, idest
ether sive superior aer, quando tonat adhuc gigantibus
comminatur, quia secundum fabulam, postquam ipsi gigantes fuerunt
in inferno detrusi, Iupiter, ut ipsis timorem incuteret, sepe
postea desuper intonuit.  Sed re vera omnes debent timere
tonitrua, quia ut ait Philosophus: <Qui tonitruum non timet,
stultus est>.

	|49-51.~  ^NOTABILE.~  In hoc sententioso notabili
demonstratur quod quando natura dimisit artem talia animalia
producendi, quod bene fecit, quia gigantes erant executores
Martis, idest mortis.  Nam Mars dicitur a <morte>, quia sua
operatio sive ars nil aliud est nisi effusio sanguinis, unde
sequitur ipsa mors.  Executores vero huius operis sive artis
erant gygantes, in quibus erant duo quibus contradici non
poterat, scilicet immanitas corporum et feritas animorum;
habebant enim corpora magna et animos bestiales.  Et quia posset
aliquis querere et dicere: Ex quo natura dimisit artem producendi
gigantes, quare non desistit etiam producere elephantes atque
balenas?  Statim immediate autor respondit dicens: Quod si
producit elephantes et cete grandia, bene facit, quia licet
habeant corpora magna, non tamen correspondet talibus corporibus
ingenium et feritas animorum.  Ideo sequitur in textu:

     Et s'ella d'elefanti et di balene
     non si pente, chi guarda sottilmente,
     pi@u giusta et pi@u discreta la ne tene;
     ch$e dove l'argomento de la mente
     s'agiunge al mal voler et a la possa,
     nessun riparo vi po' far la gente.

                        (^Inf.~ XXXI. 52-57)

	|52.~  Sed quia hic de elephantis et balenis fit mentio
ab autore, ideo de ipsorum animalium naturis aliqua videamus.

	^Elephas~, ^elephantis~, vel ^elephantus~, ^elephanti~,
est animal tante magnitudinis apud Indos quod montis
similitudinem representat.  Unde quidam:

     Corpore tam grandes apud Indos sunt elephantes;
     Si bene firmares, montibus esse pares.

	Est autem animal bellicis rebus valde aptum.  In eis enim
Indi medi et perse ligneis turribus collocatis, tanquam de muro
iaculis dimicant et sagittis.  Intellectu et memoria pre ceteris
animalibus vigent; gregatim incedunt, aversi coeunt, in aquis vel
insulis pariunt.  Biennio fetus portant, nec amplius quam semel
gignunt, nec plures quam unum pariunt.  Vivunt autem trecentis
annis, ut dicit Ysidorus.  Plinius autem dicit quod elephantes in
nova luna conveniunt congregati et in flumine se abluunt, et sic
loti novo syderi se inclinant.  Iuvenes vero suos, quos diligenti
cura custodiunt, instruunt ad simile faciendum.  Item, quando
egrotant, quasdam herbas sibi salubres querunt; sed antequam
ipsis utantur, supino capite eas ad celum levant, et quadam
religione a numinibus sibi adiutorum postulant et requirunt. 
Item sunt animalia ita docilia, quod regem cognoscere et quasi
adorare docentur.  Item dicit Plinius quod elephas, si viderit
hominem in deserto errare, primo ne ipsum terreat aliquantulum de
via se subtrahit, et postea ipsum precedens viam ei ostendit.  Et
si draco homini nocere voluerit, pugnat pro homine, defendendo et
pro liberando ipsum viriliter se opponit.  Est enim elephas
animal naturaliter benignum, et hoc quia caret felle, ut dicit
Aristoteles.  Accidentaliter tamen efficitur sevum, quando
scilicet nimis provocatur ad iram; vel quando nimis inebriatur
vino, provocatur ad bellum.  Dicit autem Solinus quod elephantes
servant syderum disciplinam, et luna crescente petunt flumina, et
sparsi aqua solis ortum salutant, motibus quibus possunt.  Duos
dentes magnos habet elephas, quos quando a venatoribus
insequitur, frangit ut ebore ipsis dato ab eorum infestationibus
liberetur, hanc enim periculi sibi sentiunt esse causam.  Pro
feminis nunquam pugnant, nulla enim noscunt adulteria.  Quando
vero casu aliquo dimicant, fessos et vulneratos in medio sui
recipiunt, et ipsos plus quam se protegunt et defendunt.  Quando
capiuntur haustu ordei, mansuescunt.  Capiuntur autem isto modo;
fit enim fovea subterranea in quam elephans incidit ignoranter;
ad quam veniens unus ex venatoribus, ipsum elephantem percutit
atque pungit; alter autem venatorum veniens, primum percutit
venatorem et admonet eum ne percutiat elephantem, et dat ei
comedere ordeum.  Quod cum ter vel quater fecerit, diligit se
liberantem et ei deinceps obediens mansuescit.

	Balena vero est quidam piscis qui est ita magnus, quod
montibus et insulis videtur equalis, qualis fuit cetus qui
excepit Ionam, cuius alvus tante fuit magnitudinis ut instar
inferni obtineret, dicente propheta: De ventre inferni exaudivit
me.  Et est cetus idem quod balena.  Declinatur autem in
singulari ^hic cetus~, ^ceti~, in plurali vero ^hec cete~, iuxta
illud Genesis: Creavit autem Deus cete grandia {^Gen. 1.21}. 
Dicitur autem ^cetus~ vel ^cete~ a corporis immanitate, quia
magni corporis est.  Balena vero dicitur ab emittendo et fundendo
aquas.  Plus enim omnibus aliis marinis belvis altius iacit
aquas.  Dicitur autem in libro Iorath quod quando balena multum
esurit, vaporem odoriferum ad modum ambre ex ore suo emittit, in
quo pisces delectantur, et propter ipsius vaporis redolentiam
orificium eius intrant, et sic ab ipso capiuntur et devorantur. 
In hoc pisce, ut ibidem dicitur, terrestris materia dominatur
plus quam aque, et ideo multe est corpulentie et pinguedinis. 
Unde in senectute, pre magnitudine corporis, in eius dorso
coadunatur pulvis et condempsatur in tantum quod erbe et
fructices ibi crescunt, ita ut balena similis insule videatur; ad
quam si navigantes incaute appropinquaverint, sine periculo vix
evadunt; nam aquam in tanta quantitate ex ore eicit super navem,
quod ipsam aliquando horruit et submergit.  Tante etiam est
pinguedinis, quod cum piscatorum percutit venabulis sive telis,
vulnus non sentit nisi prius pinguedo sua totaliter perforetur. 
Sed quando caro interior leditur, tunc facillime capitur, quia
amaritudinem aque salse non sufferens, litus petit; tante autem
est quantitatis, quod quando capitur, tota patria ex sua captura
repletur.  Catulos suos balena miro amore diligit, et eos in
pelago longo tempore circumducit, quod si eos ab arenarum cumulis
impediri contigerit, multitudinem aque in ore collectam super
ipsos fundit, et sic eos a periculis liberans, ad profundum
pelagi revocat et reducit.  Contra omnes occursus nocivos pro
filiorum defensione se opponit, et semper inter se et mare ipsos
in parte tutiori reponit.  Et quando invalescit tempestas, fetus
suos adhuc iuvenes et teneros in ventrem suum contrahit; quos,
tranquillitate facta, vivos evomit iterum et emittit.  Dicit
etiam Iorath quod contra balenam pugnat quidam piscis serpentinus
et venenosus sicut corcodrillus.  Pisces autem fugiunt ad caudam
ceti, qui si devictus fuerit, pisces predicti moriuntur.  Quod si
non poterit ille piscis pestifer devincere cetum, fumosum et
fetidissimum odorem ex ore eicit in aquam.  Cetus vero fumo
odorifero de ore suo emisso, fetidum odorem illius repellit, et
sic se et suos protegit et defendit.

	|58-60.~  Et ecce, dum sic respicio, vidi illum qui ore
tanquam cum cornu sonuerat, quod caput habebat tante magnitudinis
quante est pinea enea Sancti Petri de Urbe, et ad proportionem
capitis cetera membra erant. 

	^QUINTA COMPARATIO.~  Hic intendit ostendere figuraliter
autor magnitudinem forme gigantum, dicens quod caput istius
gigantis erat longum et grossum sicut pinea sancti Petri de Roma,
et ad proportionem capitis cetera membra erant.  Rome enim ante
basilicam beati Petri est quedam pinea enea, magne magnitudinis,
quam quicunque videt vel vidit, ymaginari potest formam quam
habuerunt gigantes, et adhuc, ad maiorem demonstrationem et
declarationem, subiungit autor dicens quod tres Frisones, unus
super alium positi, a loco serrabularum unius ex istis gigantibus
non pertigissent ad caput.  Adhuc aliam nobis mensuram designat
dicens quod, a gula usque ad femur, perpendit istum gigantem
triginta fuisse palmorum.  Et ne alicui hoc incredibile videatur,
quod scilicet gigantes tante altitudinis fuerint, legant in primo
libro Regum {I ^Regum~ 17.4}, ubi ponitur quod Golias, qui fuit
de semine giganteo, fuit altitudinis sex cubitorum et palmo, et
intellige cubitum geometricum.  Legant etiam in legenda beati
Christofori et invenient ipsum stature XII cubitorum.  Frisones
autem sunt quidam homines de Frisia.  Frisia, vero, provinciola
est in finibus inferioribus Germanie, super litus occeani
constituta, cuius incole Frisones a Germanicis nuncupantur.  In
habitu autem et moribus plurimum differunt a Germanis, nam viri
fere omnes in coma circulariter sunt attonsi, qui quanto sunt
nobiliores tanto altius circumtondiri gloriosius arbitrantur. 
Est autem gens viribus fortis, magni corporis, severi animi et
ferocis, corpore agilis, lanceis utens ferreis pro sagittis.  Est
insuper gens valde libera extra gentem suam alterius dominio vix
subiecta.  Nam morti se exponunt gratia libertatis, et potius
mortem diligunt quam iugo opprimi servitutis.  Ideo militares
dignitates renuunt et aliquos inter se in sublime erigi sub
militie titulo non permittunt.  Subsunt tamen iudicibus quos
annuatim de se ipsis eligunt, qui rem publicam inter ipsos
ordinant et disponunt.  Castitatem multum zelant; impudicitiam
severius punientes; filios suos et filias usque ad completum fere
adolescentie terminum castos castasque conservant.  Ex quo
contingit quod tunc temporis data nuptui ipsorum soboles prolem
completam generant et robustam.

	|61-66.~  Corporis vero illa pars que ab umbilico
superius extra puteum videbatur, erat tante longitudinis quod
tres frisones unus super alium ad illius verticem minime
attigissent.  Nam ego vidi quod a collo seu gula usque ad
umbilicum bene XXX magnos palmos in longitudine possidebat. 

	Ripa enim putei est illis |perizoma~, idest braca.  Nam
^perizoma~, ^perizomatis~, et in plurali ^perizomata~, sunt
succinctoria quasi brace.  Unde in libro Genesis {^Genesis~ 3.7}
dicitur quod Adam et Eva post peccatum cognoscentes se nudos,
fecerunt sibi perizomata de foliis ficuum, idest ad modum
bracarum sua pudenda velarunt.  Et nota quod Semiramis regina
Assiriorum primo bracas adinvenit, ut dicit Magister ystoriarum
{Petrus Comestor, ^Hist. Schol.~ (^Pat. Lat.~, 198.1087}.  Sed
hic nota quod licet superius, cantu scilicet VII+o~ {*comm. ad
vv. 58-59*}, actum sit de superbia in generali, in isto tamen
cantu agitur de superbia in speciali.  Nam ibi tractatum est de
ipsa superbia, prout est capitale peccatum, et prout est
appetitus proprie excellentie, et prout ab incontinentia prodire
videtur.  Hic vero tractatur de ipsa prout est perverse
celsitudinis appetitus, et prout a malitia et a bestialitate
procedit.  Circa quam materiam est sciendum quod, ut ait
Philosophus in ^Ethicis~ et superius est expressum, omnia peccata
in tria breviter distinguuntur, scilicet in incontinentiam,
malitiam, et bestialitatem.  Et est incontinentia omnis actus
sive operatio in quo vel qua homo continentiam habere vel servare
non vult, et aliquando propter passiones quibus resistere non
valet, habere vel servare non potest.  Et sub nomine
incontinentie autor in isto libro comprehendit VII peccata
capitalia, que quidem videre possumus in hunc modum: Humano enim
generi, ad conservationem sui ipsius, a suo conditore VII sui
status conservantia conceduntur.  Et primo conceditur sibi immo
et precipitur sui multiplicatio iuxta illud: <Crescite et
multiplicamini, et replete terram> {*^Genesis~ 1.28*}.  Sed ad
hoc indiget homo copula carnis; qua copula, si quis
matrimonialiter bene usus fuerit, non peccabit.  Si autem ista
copula in aliena uxore vel etiam in sua quis male usus fuerit,
quia continentiam sibi datam non tenuit, sed extra ipsam
continentiam exivit, ideo peccare dicitur; quod quidem peccatum
incontinentia vocitatur.  Si vero quis in carnali copula querit
solummodo delectationem carnis, non multiplicationem prolis,
querit vias et modos quibus uxorem rapiat alienam, et invenire
satagit novitates quibus vel ad luxuriam provocetur, vel quibus
magis in ipsa luxuria delectetur, talis non incontinentiam sed in
malitiam cadere iudicatur.  Nam talia facere et adinvenire non
procedit ab incontinentia, sed a malitia dyabolica vel humana. 
Si vero quis, nec incontinentia nec malitia satiatus, adhuc
peiora operari conatur, puta coire cum sorore, matre, vel filia,
masculo vel iumento, non dicitur simpliciter incontinens vel
malitiosus, sed protinus bestialis.  Unde peccatum contra
naturam, de quo superius actum est, cantu scilicet XV et XVI, et
peccatum Mirre, que de patre concepit, de qua actum est supra in
cantu precedenti {*vv. 37-41*}, inter peccata bestialitatis
annumerantur.  Secundo conceditur humano generi restauratio
deperditi, sed ad hoc indiget homo cibo et potu, ut per cibum et
potum restauretur quod per calorem naturalem de humore deperditur
radicali.  Si quis itaque cibo et potu ad hoc utatur, ut scilicet
vivat, non peccabit.  Si vero vivit ut comedat, hoc est quod
modos et terminos bene vivendi excedat, tunc incontinens est; de
qua incontinentia actum est supra, cantu V+o~.  Si autem furatur
ut comedat, incidit in malitiam.  Si vero appetat sanguinem
humanum propter odium bibere, vel carnes humanas, vel propter
odium vel propter explendam gulam, comedere, tunc bestialitatis
incidit in peccatum.

	Tertio conceditur humano generi bonorum temporalium
preparatio, quia si non preparentur, homo vivere non valeret. 
Indiget enim humanum genus ad sui conservationem victu, vestitu,
ornatu et famulatu.  Et idcirco oportet quod ista omnia
preparentur.  Si vero cum ordinato appetitu appetantur et cum
iusto opere procurentur et preparentur, peccatum non erit, immo
secundum Scripturam maxima merces est.  Unde Psalmista: Labores
manuum tuarum quia manducabis, beatus es et bene tibi erit
{^Psalmus~ 127.2}.  Sed si homo ultra suam necessitatem bona
temporalia appetat et ipsa inordinate procuret {^Br.~ preparet},
quia vult ea non ad necessitatem sullevandam sed ad mundanam
gloriam consequendam, tunc incontinens est, quia infra terminos
sibi concessos stare non vult.  Si vero ipsa bona temporalia cum
fraude, dolo, usura, rapina, vel furto procurat, vel ipsa bona
procurata in totum dispergit, vel in totum sepelit ut nullus inde
gaudere queat, peccatum malitie et bestialitatis incurrit.  Nam
ad malitiam hominis spectat fraus, dolus, usura, rapina et
furtum.  Ad bestias vero spectat et fraus et dolus, rapina, et
furtum et bona dispergere et vastare.  Ideo dicuntur bestie quasi
<vastie>, quia omnia vastant.  Spectant etiam ad quasdam bestias
bona ipsa temporalia ab hominibus occultare; sicut griphes
custodiunt in India montes aureos et gemmatos, et ab hominibus
ipsa tolli non sinunt; et sicut serpentes et formice, que
custodiunt aurum in multis partibus et ipsum homini tangere non
permittunt.  Legitur etiam in libro ^De Animalibus~ quod ex urina
lincis generatur quedam gemma homini valde grata.  Lynx autem
sciens, suam urinam operit pulvere vel arena, ne valeat ab homine
inveniri.  Quarto conceditur homini, quia ipsum multum laborare
oportet, certa requies post laborem.  Idcirco creator omnium Deus
humano labori compatiens, tempus in diem noctemque divisit; diem
labori, noctem vero dedicans requiei.  Si igitur homo post
laborem debita requie utatur, non peccabit; si vero laborem
renuerit et otium sectatus fuerit, incontinens est.  Et ex tali
incontinentia orietur accidia, que facit hominem non solum
similem bestiis, que bonum operari nesciunt, sed etiam demonibus,
qui nolunt bonum aliquod operari.  Quinto conceditur homini ac
etiam precipitur ut malefacta et inordinata tam in se quam in
suis inferioribus corrigat et emendet.  Et ad hoc indiget quadam
passione que vocatur ira, quia si homo contra malum non
irascatur, ipsum corrigere vel emendare non poterit.  Ideo
invenitur ira bona et mala.  De bona enim habetur in ^Psalmo~:
Irascimini et nolite peccare {^Ps.~ 4.5}.  De mala vero ait
Apostolus: Sol non occidat super iracundiam vestram {^Ad
Ephesios~ 4.26}, quasi dicat ratio, que est sol in anima, non
obscuretur tenebris vel nebulis ire.  Si igitur homo, dum
deliquerit contra se vel contra suos inferiores cum offenderint
ordinata ira processerit, non peccabit.  Si vero modum vindicte
aliquantulum excesserit, tunc incontinens est.  Si vero materiam
dederit subditis ut peccent ad hoc ut habeat inde materiam
puniendi, incidit in malitiam.  Si autem filium vel subditum pro
modico defectu voluerit vel mutilare, vel occidere, vel se ipsum
interficere, peccatum bestialitatis incurrit.  Ergo conceditur
homini, immo etiam ab ipsa sibi natura infunditur, ut de bono
gaudeat, et de contrario contristetur.  Quia, ut ait Tullius:
<Proprium est animi bene dispositi et gaudere bonis rebus et
dolere contrariis>.  Et ad hoc inducit Apostolus fideles dicens:
Gaudere -- subaudi oportet, decet, vel convenit -- cum
gaudentibus; flere cum flentibus {^Ad Romanos~ 12.15}.  Sed ad
hoc indiget homo quadam passione que appellatur zelus, secundum
Philosophum in sua ^Politica.~  Si itaque homo utatur isto zelo,
videlicet ut de prosperis gaudeat et de contrariis contristetur,
non peccabit, immo bene faciet.  Si vero contrarium fuerit
operatus, videlicet ut contristetur de prosperis et gaudeat de
adversis, incontinens erit.  Et talis incontinentia vocatur
invidia, que dolet de bono alterius et gaudet de malo, licet
inveniatur et bona et mala invidia, sicut superius est ostensum. 
Si autem ex tali zelo sive invidia quis velit offendere proximum,
vel bestiales offensiones expetere, in peccatum malitie et
bestialitatis incurrit.  Sexto conceditur homini appetere bonum
quod non habet, puta scientiam, gratiam, peccatorum remissionem,
gloriam et honorem secundum statum suum.  Et ad hoc indiget
quodam singulari appetitu quo tendat in ipsum appetibile.  Si
itaque quis appetit bonum quod non habet, et hoc appetat bono
modo et ad bonum finem, non peccabit, sicut Moyses, qui dixit
Deo: Ostende michi faciem tuam {^Exodus~ 33.13}.  Nam hoc quod
petebat erat bonum; et illud tale bonum petebat ad bonum finem. 
Si vero quis appetat bonum quod non habet, et illud appetat non
bono modo nec ad bonum finem, tunc incontinens est; quia intra
continentie terminos non continet se metipsum.  Et ideo beatus
Ieronimus ponit quod est superbia bona et superbia mala. 
Superbia enim bona est quando quis appetit bonum quod non habet,
puta esse bonus; et tunc talis superbia dicitur quasi <superius
ire>.  Superbia vero mala est quando quis appetit bonum ad malum
vel vanum finem, puta pecuniam et honores propter excellentiam. 
Et tunc talis superbia dicitur <appetitus proprie excellentie>. 
Et de ista tali superbia que est radix omnium peccatorum actum
est superius.  Si vero quis appetat aliquod bonum quod non habet,
puta pulcritudinem ad lasciviam, pecuniam et excellentiam ad
malum statum aliorum, tunc talis superbia diffinitur <perverse
celsitudinis appetitus>.  Et ista est proprie superbia gigantea
et omnium illorum qui arroganter contra proximum se erigunt, sive
Deum.  Et de ista superbia agitur in isto cantu, que triplex est,
videlicet: minorum contemnere parvitatem; parium dedignari
equalitatem; et maiorum emulari sublimitatem.  De prima specie
ait Statius primo ^Thebaydos:~ <Hic imperat, ille minatur>
{^Theb.~ I. 196}.  De secunda et tertia ait Lucanus in primo:

     Nec quemquam iam ferre valet Cesarue priorem.
     Pompeiusque parem.

                        {^Phars.~ I. 125-126}

	Gigantes itaque et minores despexerunt et equales
dedignaverunt, et contra Deum se erexerunt.  In quorum persona
ait Plautus, poeta comicus: Minores despicimus, maioribus
invidemus, ab equalibus dissentimus.

	|67-68.~  Qui quando fuimus ante eum cepit clamare
dicens: <Raph@el ma@i am@ech zambr@i almi>. 

	|77-78.~  Tunc Virgilius dixit michi: <Iste est Nembroth,
pro cuius opere lingue antiquitus sunt divise>.  Istoria vero
ipsius scribit Moyses in libro ^Genesis~ {^Genesis~ 10.8-9}, que
a magistro Petro Manducatore taliter compilatur {^Petri
Comestoris Historia Scholastica, Liber Genesis~, cap. XXXVII
(^Pat. Lat.~, vol. 198, pp. 1087 ff.)}.  Nembroth fuit filius
Chus, filii Cham, qui fuit filius Noe.  Hic itaque Nembroth cepit
primus esse in terra potens, et robustus venator in terra hominum
coram domino, idest extinctor et oppressor, amore dominandi.  Et
cogebat homines ignem adorare.  Hunc secuti, Caldei ignem
adorabant et ad idem alios cogebant, alia ydola comburentes. 
Sacerdotes vero Canopey hoc audientes, eo quod magnum ydolum in
honorem Beli formaverant, removentes coronam auream, apposuerunt
vas fictile ad modum corone factum, undique perforatum, plenum
aqua, foraminibus cera obturatis.  Caldei vero apposuerunt ignem;
sed liquefacta cera, aqua defluens que erat in corona ignem
extinxit.  Nembroth itaque, amore dominandi succensus, omnes
filios Noe, hoc est universum genus humanum, in campo Sennaar
congregavit in unum, et ceperunt edificare turrim que pertingeret
usque ad celos, habentes lateres pro saxis et bitumen pro
cemento.  Descendit autem Dominus ut videret turrim, idest
animadvertit ut puniret, et ait ad angelos: <Venite, confundamus
linguam eorum, ut non intelligat unusquisque vocem proximi sui>.

	De hac turri dicit Iosephus quod latitudo per quadrum
erat ita amplissima, ut prope eam aspicientibus longitudo
videretur in minus.  Dii vero, idest angeli, ventos immittentes,
everterunt turrim et vocem propriam unicuique sunt partiti. 
Propterea Babiloniam contigit vocari civitatem.  ^Babilon~ enim
ebrayce, <confusio> latine.  De hac turri meminit Sibilla dicens:
<Cum omnes homines unius vocis existerent, quidam turrim
edificaverunt excelsam tanquam per eam ascensuri ad celum>.  De
campo vero Sennaar in regione Babillonis meminit Esitius
ystoriographus dicens: <Qui de sacerdotibus sunt egressi, Iovis
sacra summentes, in Sennaar Babillonis venerunt>.  Divisique sunt
post hec diversitate linguarum migrationes agentes.  De isto
Nembroth descendit Belus, pater Nini, qui Ninivem condidit.  Fuit
et alius Belus rex Grecie, pater Didonis, regine Cartaginensis
urbis atque fundatricis.  Sed ad turrim barbaricam redeamus. 
Nembrot autem non dimisit propter turris destructionem civitatem
edificare, quam postea Semiramis cocto latere circumdedit, idest
muravit.  Fuit autem ista civitas que Babillonia dicta est tante
fortitudinis quod muri ipsius erant ita ampli, secundum quod
dicit Orosius, quod XX quadrige super eum simul esse possent. 
Ieronimus etiam ^Super Ysaiam~ {^Commentaria in Isaiam
Prophetam~, Lib. V, cap. XIV (^Pat. Lat.~, 24.168, ^adapted~)} de
ea sic ait: Babilon fuit potentissima et in campestribus per
quadrum sita, habens muros ab angolo usque ad angulum XVIM+m~
passuum, idest simul in circuitu LXIIII+or~ milium.  Theodorus
autem, et alii multi qui grecas ystorias conscripserunt, dicunt
quod arx, idest capitolium Babillonie, fuit illa turris que fuit
post diluvium edificata.  Que in altitudine tria milia passuum
habuisse describitur, paulatim de lato in angustum coartata, ut
pondus imminens posset facilius sustentari.  Describunt etiam ibi
fuisse templa marmorea, statuas aureas, plateas lapidibus auroque
fulgentes, et multa alia que pene videntur incredibilia.  Igitur
Nembroth, quia sua superbia confuse sunt lingue, ideo sua lingua
est ita confusa, quod nec sua est alicui nota, nec aliene note
sunt sibi.  Unde illa verba que protulit: <Raph@el ma@i am@ec zambr@i
almi> nichil significationis important.  Si autem queris quante
longitudinis fuit iste Nembroth, dico quod fuit X cubitorum, ut
ait quedam glosa super Genesin.  Si vero queris quomodo stant
gigantes in circuitu putei, dico, secundum textum, quod ab
umbilico supra extant extra puteum; ab umbilico vero deorsum
stant in puteo, ita quod ipse puteus est eis velamen quasi
bracarum.  Ideo ait autor: ^s@i che la ripa, ch'era perizoma~ {*v.
61*}.  

	|94-96.  Fialte @a nome; et fece le gran prove.~  Postquam
autor fecit memoriam de Nembroth, cuius ystoria in Biblia
continetur, ad alios gigantes enarrandos, quorum ystorie in
poetis inveniuntur, accedit.  Et volens loqui de ipsis, solummodo
de quinque facit breviter mentionem; et primo de Fialte, secundo
de Briareo, tertio de Antheo, quarto de Titio, quinto vero de
Typheo.  Primo dico facit mentionem de Fialte.

	Legitur enim quod, tempore Iovis, quedam gens fuit in
Grecia robustissima, que propter magnitudinem corporum et
feritatem animorum gigantes dicti sunt.  Isti itaque apud Iovem
adversus Flegram {^Br.~ Flegiam} in armis convenerunt, et quia
multa potentia pugnabant, ideo dicti sunt montes montibus
cumulasse.  Iupiter autem illos astutia sua vicit; sed quia illos
debellavit arcubus et balistis, ideo fingunt poete quod ipse
Iupiter eos fulminibus fulminavit.  Et hoc est quod ait Ovidius,
primo libro ^Meth:~

     Neve foret terris securior arduus ether,
     Affectasse ferunt regnum celeste gigantes,
     Altaque congestos struxisse ad sidera montes.
     Tunc pater omnipotens misso perfregit Olimpum
     Fulmine et excussit subiectum Pelion Osse.

                        {^Met.~ I. 151-155}

Et in V+o~ libro ^Fastorum~ de ista eadem materia ait ipse
Ovidius:

     Terra feros partus immania monstra gigantes
     Edidit ausuros in Iovis ire domos,
     Extruere hii montes ad sydera summa parabant,
     Et magnum bello solicitare Iovem;
     Fulmina de celi iaculatus Iupiter arce,
     Vertit in auctores pondera vasta suos.

                        {^Fast.~ V. 35-36; 39-42}

	In ista vero pugna Fialtes mirabilia fecit in armis. 
Ideo propter suam superbiam, quam operatus est in deos, ideo
ligatus hic ponitur ab autore.  Unde sequitur in textu: |le
braccia ch'e' men@o gi@a mai non move.~

	|97-99.~  In isto loco facit autor mentionem de Briareo,
qui inter omnes gigantes immense magnitudinis fuit ac etiam
feritatis.  De ipsius enim magnitudine ait autor hic in textu:
<io vorrei / che de lo smisurato Briareo / experientia avesser li
occhi miei>.  De feritate vero ipsius dicit Ovidius in tertio
libro ^Fastorum~ quod in bellis homines immolabat, facta ex
adamante securi.  At tamen in pugna apud Flegram socium suum
Antheum nullatenus venire permisit, unde Lucanus in quarto:

               Briareusque ferox; celo pepercit,
     Quod non Flegreis Antheum substulit arvis.

                        {^Phars.~ IV. 596-97}

	|100.  Ond'ei rispose: <Tu vedrai Anteo>.~  In tertio
loco facit autor mentionem de Anteo.  Fuit autem Antheus quidam
maximus gygas, et fuit rex Libie: qui, ut fabule tradunt, tante
fortitudinis fuit quod leones in Libia venabatur.  Unde Lucanus
in quarto, loquens de sua spelunca in qua in nemoribus habitabat,
et de venatione leonum ait:

     Hec illi spelunca domus; latuisse sub alta
     Rupe ferunt, epulas raptos habuisse leones.

                        {^Phars.~ IV. 601-602}

Et hoc est quod infra ait ad eum Virgilius:

     recasti gi@a mille leon per preda.

                        (^Inf.~ XXI. 118)

	Tanta autem fuit sua probitas quod contra eum venit
Hercules pugnaturus, qui quotiens terram tangebat vires
resummebat; quod Hercules perpendens ipsum elevavit in aera, et
tantum ibi ipsum tenuit quosque spiritum exalaret.  Sed quia hic
fit mentio de Hercule et Antheo, et facta Herculis sunt valde
notabilia et specialiter XII que fecit, ideo hic ipsa coniuncta
ponamus, sicut ipsa coniuncta ponit Boetius quarto libro ^De
Consolatione~ in hec verba:

     Herculem duri celebrant labores.
     Ille Centauros domuit superbos,
     Abstulit sevo spolium leoni.
     Fixit et certis volucres sagiptis,
     Poma cernenti rapuit draconi
     Cerberum traxit triplici catena,
     Victor immitem posuisse fertur
     Pabulum sevis dominum quadrigis.
     Hydra combusta periit veneno,
     Fronte turbatus Achelous amnis,
     Ora dimersit pudibunda ripis
     Stravit Antheum Libicis arenis.
     Cacus Evandri satiavit iras
     Setiger spumis humeros notavit.
     Ultimus celum labor inreflexo
     Substulit collo, pretiumque rursus
     Ultimi celum meruit laboris.

                        {^De Cons. Phil.~ IV. vii. 13-17; 19-31}

	Primus enim labor fuit domare centauros.  Ideo dicit:
Ille centauros domuit superbos.  Centauri quedam monstra sunt, ex
medietate homines et ex medietate equi, quos genitos ex nube
fingunt poete.  Dicitur enim in fabulis quod Ysyon voluit
concumbere cum Iunone.  Iuno opposuit nubem in qua, recepto
semine, nati sunt centauri, cuius integumentum est quod Iuno
significat vitam activam, que consistit in curis temporalium. 
Unde dicitur quod est noverca Herculis, quia talis vita inimica
est sapienti et virtuoso.  Cum hac vult Ysion, qui interpretatur
audax, concumbere, quando aliquis in vita activa querit summam
felicitatem, sicut faciunt cupidi et avari.  Sed Iuno, idest vita
activa, interponit nubem, quia per hanc vitam incurrit homo
obscuritatem rationis.  Ideo Dominus ait Marthe, que vitam
prefigurabat activam: <Marta, Marta solicita es, et turbaris erga
plurima> {*Lucas 10.41*}.  Unde nascuntur centauri, qui in parte
sunt homines et in parte sunt equi, quia in parte illi qui vite
active deserviunt sunt rationales, et in parte sunt irrationales. 
Utrum autem ista monstra sint solum fictione poetica introducta,
aut natura talia etiam monstra gignat, videtur beatus Ieronimus
hesitare, ut patet in vita beati Pauli Primi heremite.  Hos
igitur centauros Hercules dicitur domuisse; dum enim centauri ad
ludum palestre venissent, Hercules ipsos vicit.  Qui cum
vulnerati se in Anagro fluvio lavissent, aquam eius amaram et
impotabilem propter sagittarum toxicum reddiderunt.  Unde
Ovidius, libro XV ^Meth.~

     Ante bibebatur, nunc, quas contingere nobis,
     fundat Anagrus aquas, postquam, ibi vatibus omnis
     Eripienda fides, illic lavere bimembres
     Vulnera, clavigeri que fecerat Herculis arcus.

                        {^Met.~ XV. 281-284}

	Sic ergo domuit centauros in palestra.  Domuit etiam
Chironem centaurum, ut habetur supra, cantu XII+o~ {*comm. ad v.
65*}.  Domuit etiam Nexum, ut habetur eodem cantu {*v. 67*}. 
Quod autem centauri fuerint semibestie, totum est breviter
fabulosum.  Secundum autem veritatem istorie, Ysion primus in
Grecia C milites adunavit, quibus Greciam infestabat; qui equites
cum primum ab indoctis visi sunt insidere equis unum animal ex
equo et homine reputati sunt, et dicti sunt centauri quasi
<centum armati>, vel quia, ut aura velocissime currentes, totam
Greciam devastabant.  Quos Hercules domuit in palestra.  Potest
etiam esse quod natura, que diversa animalia gignit, aliquos
centauros produxit.  Nam beatus Antonius unum vidit et in
historia Daretis habetur, quod Menno {^Br.~ Menon} rex duxit
secum ad Troyam unum hominem equo mixtum; de quo habetur supra
cantu quarto, circulo primo, in hystoria Pantasilee {*^Inf.~ IV.
124*}.  In libris etiam animalium legitur quod sunt quedam
animalia que composita sunt ex asino et homine.

	Secundus labor fuit quando cum leone pugnavit.  Ideo
dicit: <Abstulit sevo spolium leoni>.  Fuit enim in quadam silva
quidam leo immanissimus, cuius terror homines totius regionis
invasit, quem aggressus Hercules pro liberatione patrie
interemit, et ipsum excorians, pellem pro spolio reportavit.  Et
hinc est quod statua ipsius Herculis semper leonis spolium
representat.  Et nota quod iste labor fuit ystoricus et non
fabulosus, nam verissimum fuit quod cum leone pugnaverit et ipsum
vincens excoriaverit.

	Tertius labor fuit quando arpias sagittis devicit.  Ideo
ait: <Fixit et certis volucres sagittis>.  Cuius pugne fabula
talis est: Fineus enim filios suos, qui novercam de strupro
accusaverant, excecavit, propter quod deorum iudicio et ipse
Fineus dicitur excecatus.  Et apposite sunt arpie, idest volucres
quedam, virgineum vultus [^sic~] habentes, de quibus habitum est
supra, cantu XIII {*v. 11*}, que mensam ipsius Finei fedabant et
cibum eius auferebant; quas Hercules sagittando fugavit usque in
insulas Strophadas.  In quibus insulis Eneas, destructa et
incensa Troya, reperit istas aves, ut ponit Virgilius tertio
libro ^Eneydorum.~  Sed quia istud totum est fabulosum et ponitur
figurative, ideo eius figuram breviter videamus.  Hercules tenet
figuram hominis sapientis.  Dicitur enim Hercules ab ^her~, quod
est <lis>, et ^cleos~, <gloria>, inde Hercules, <vir lite
gloriosus>, quia vir sapiens pro adipiscenda gloria debet semper
habere litem cum vitiis et peccatis.  Fineus autem cecus figurat
cupidum et avarum, quia avaritia habet hominem excecare.  Arpie
vero figurant rapacitatem, nam ^arpia~ grece, ut ait Fulgentius,
dicitur <rapina> latine {^Myth.~ I. ix}.  Apponuntur itaque arpie
Fineo ceco, quia rapina semper est in conspectu avari et semper
fedat victum ipsius, quia rapacitas reddit victum immundum. 
Hercules autem, idest vir sapiens, sagittis, idest monumentis
{^Br.~ monimentis} sue doctrine, fugat ab avaro rapacitatem, dum
sua doctrina vitiosum hominem revocat ad virtutes.

	Quartus labor fuit quando rapuit aurea poma draconi
cernenti, idest vigilanti vel custodienti, ideo dicit: <Poma
cernenti rapuit draconi>.  Hanc autem fabulam tangit Lucanus,
libro nono {^Phars.~ IX. 655 ff.}, que talis est: Athlas enim
habuit VII filias, que habebant ortum aureum, idest arbores poma
aurea deferentes, quorum pomorum custodia commissa erat draconi
insomni.  Superveniens autem Hercules, sopito dracone, poma aurea
abstulit et ea Euristeo, regi Argolicorum, attulit.  Cuius fabule
integumentum est tale: Hercules, ut dictum est, sapientem hominem
prefigurat, qui sopito dracone, idest sensualitate, aufert poma
aurea, idest acquirit delectationem sapientie, que est possessio
filiarum Athlantis, idest virtutum quas gignit Athlas astrologus,
idest celestium contemplator.

	Quintus labor fuit quod traxit ab inferis Cerberum, canem
infernalem.  Ideo dicit: <Cerberum traxit triplici catena>. 
Cuius fabula sic texitur a poetis: Pyritous, volens Proserpinam
reginam inferni accipere in uxorem, Herculem et Theseum et alios
viros fortes assumpsit.  Descendentibus autem illis ad inferos,
ne Cerberus, qui ianitor inferni dicitur, latratu suo eos
impediret, foras Hercules ipsum traxit et catena adamantina
ligavit, quam propter tria capita oportuit triplicari.  Qui
provocatus, ira latratu implevit auras superas, et sparsit illud
venenum, quod dicitur acconita.  Unde Ovidius, VII+o~ libro
^Meth.~

                         Nexis adamante catenis
     Cerberon attraxit, rabida qui concitus ira
     Implevit pariter ternis latratibus auras
     Et sparsit virides spumis albentibus agros;

                        {^Met.~ VII. 412-415}

	Comestor vero, in ^Ystoria scolastica~, super libro
^Iudicum~, dicit quod Orcus, rex Molosorum, habuit ingentem canem
nomine Cerberum, qui Pyrothoum volentem rapere Proserpinam uxorem
dicti Orci, devoravit, et Theseum devorasset nisi Hercules ipsum
superveniens liberasset.  Et sic patet ystoria quam poete nube
poetica tegunt.  Officium enim poetarum est ut ea que vere gesta
sunt in alias species obliquis figurationibus cum decore aliquo
conversa transducant, ut ait Ysidorus, VIII libro {^Etym.~ VIII.
vii. 10}.

	Sextus labor fuit quando Dyomedem, regem Tracie, equis
tradidit devorandum.  Ideo dicit:

     Victor immitem posuisse fertur
     Pabulum sevis dominum quadrigis.

	Fingitur enim quod Diomedes equos suos humana carne
pascebat; unde in pabulum suorum equorum hospites suos necabat. 
Ad quem veniens Hercules ipsum occidit, et dictis equis ipsum
prebuit; et tandem dictos equos necavit.  Unde Ovidius, libro
VIIII+o~, in persona Herculis:

     Quid, cum Tracis equos humano sanguine pingues
     Plenaque corporibus laceris presepia vidi,
     Visaque deiecti, dominumque ipsosque peremi?

                        {^Met.~ IX. 194-196}

	Secundum autem ystorie veritatem, Dyomedes fuit quidam
crudelis tyrannus, habens multos equites et nutriens multas
equas, que secundum Plinium pernitiores sunt in currendo quam
equi.  Qui tyrannus pro equorum pabulo et equitum sustentatione
bona hominum rapiebat, et per rapinam ipsos depauperabat; propter
quod dicitur dedisse homines in pabulum equis suis.  Per Herculem
vero coactus est rapinam dimittere, et de propriis bonis
equitibus providere.  Unde fingitur quod ipse fuerit in pabulum
equis datum.

	Septimus labor fuit quando Ydram, serpentem multorum
capitum, interfecit.  Ideo dicit: <Ydra combusta periit veneno>. 
Fabula talis est: Fingitur in Lerna palude fuisse quidam serpens
habens multa capita, quorum uno succiso, tria capita
excrescebant.  Quem aggressus Hercules sagittando cum nichil
proficere se videret, adunata lignorum congerie, ipsum serpentem
combussit.  Ysidorus autem, XI libro ^Eth.~ {cf. ^Etym.~ XI. iii.
34}, dicit Ydram fuisse locum evomentem aquas, vastantem vicinam
civitatem; in quo uno meatu clauso, sicut moris est, aque dum
clauditur multi erumpebant.  Quod Hercules videns, loca ipsa
obstruxit et sic aquarum clausit meatus.

	Octavus labor fuit quando Acheloo fluvio abstulit unum
cornu.  Ideo ait:

     Fronte turbatus Achelous amnis
     Ora dimersit pudibunda ripis.

	Cuius fabulam ponit Ovidius, libro nono ^Meth.~, dicens
quod fuit quedam virgo nomine Deianira, pro qua certaverunt ad
invicem Hercules et Achelous; qui diu luctantes, tandem Hercules
Acheloum vincere cepit.  Sentiens autem Achelous se non posse
resistere tanto viro, se convertit ad artes per quas consueverat
in diversas transformari naturas.  Et primo mutatus est in
serpentem.  Unde Ovidius in persona ipsius Acheloi:

     Inferior virtute meas devertor ad artes,
     elaborque viro longum firmatus in anguem.

                        {^Met.~ IX. 62-63}

Quem Hercules arripiens cum fere strangulasset eum, subita
mutatione factus est thaurus.  Unde Ovidius in persona ipsius
Acheloi, sic:

     Sic quoque devicto restabat tertia tauri
     Forma trucis; tauro mutatus membra rebello.

                        {^Met.~ IX. 80-81}

	Cum quo congrediens Hercules ipsum ad terram deiecit et
unum cornu sibi auferens, illud copie dedicavit.  Ovidius in
persona Acheloi:

     Cornua figit humo, meque alta sternit arena.
     Nec satis hoc fuerat: rigidum fera dextera cornu
     Dum tenet, infregit, truncaque a fronte revellit.
     Naiades hoc, pomis et odore flore repletum,
     Sacrarunt, divesque meo bona copia cornu est.

                        {^Met.~ IX. 84-88}

	Huius fabule veritas talis est: Achelous est fluvius
quidam, positus inter Greciam et Calidoniam.  In qua Calidonia
regnavit Oeneus, cuius filiam Deianiram cum vellet Hercules
transportare, non potuit, propter fluvium quem transvadare non
poterat.  Fingitur autem in serpentem fluvius transformatus, quia
quilibet fluvius de sui natura est flexuosus ut anguis.  Quod
autem in thaurum dicitur permutatus, hoc fingitur propter impetum
quem habet fluvius in labendo.  Huic autem fluvio Hercules
abstulit unum ramum, ut posset levius pertransire; ideo fingitur
unum cornu sibi abstulisse.  Quod autem dictum cornu dicitur
copie consecratum, hoc fingitur quia ille fluvius propter aquarum
nimiam abundantiam totam Calidoniam devastabat.  Sed postquam
Hercules diminuit aquas illas, terra produxit in magna copia omne
bonum.  Ideo fingitur illud cornu copie consecratum.  De qua
copia, idest rerum abundantia, ait Ovidius:

     Autumnum et immensas felicia poma fecundans.

                        {^Met.~ IX. 92}

	Nonus labor fuit quando Antheum gigantem, qui regnabat in
Libia, superavit.  Ideo ait: <Stravit Antheum Libicis arenis>. 
Hanc fabulam {^Br.~ hystoriam} ponit Lucanus {^Phars.~ IV.
593-660}: Fuit, inquit, in Libia quidam gigas qui vocabatur
Antheus, terra progenitus, cuius talis erat virtus quod si quando
ex fatigatione pugne debilitaretur, terram tangebat et statim
vires pristinas rehabebat.  Hic cum in Libia tyrannidem
exerceret, advenit cum eo Hercules pugnaturus.  Cum autem ambo
duello pugnarent et Hercules prevaleret, Antheus se sponte
deiciebat ad terram, ex cuius contactu semper vires in melius
resummebat.  Quod percipiens Hercules, ipsum a terra levavit et
tam diu ipsum in aere tenuit quousque debilitatus inde totum
spiritum exalaret.  In ista fabula quedam sunt ficta et quedam
sunt vera.  Verum fuit quod iste Antheus fuit rex in Libia, et
quod fuit gygas, et quod ipsum Hercules interfecit.  Fictum vero
est illud quod dicitur fuisse filius terre, et quod quotiens
terram tangebat vires resummebat.  Fuit enim valde dives; ideo
fingitur fuisse filius terre.  Et quia carnalis erat et lubricus,
ideo fingitur quod ex contactu terre vires resummebat; nam vires
corporis ex abundantia terrenorum et crescunt et oriuntur.  Unde
dicitur anime peccatrici per Prophetam: Hec fuit iniquitas Sodome
sororis tue: saturitas panis et otium {^Ezechiel~ 16.49}.

	Moraliter autem in ista pugna que fuit inter Herculem et
Anteum prefigurat pugnam que est inter carnem et spiritum. 
Hercules enim, ut dictum est, interpretatur lite gloriosus et
signat spiritum, qui gloriosus efficitur quando de lite carnis
victoriam portat.  Antheus autem dicitur contra Deum ab ^anthi~,
quod est <contra>, et ^theos~, quod est <deus>, et signat carnem,
que est contraria Deo et spiritui, qui vult servire Deo.  Unde
Apostolus: Caro concupiscit adversus spiritum {^Ad Galatas~
5.17}.  Antheus dicitur filium esse terre, quia caro gignitur de
terrenis, et quotienscunque Antheus terram tangebat, fortior
resurgebat; quia caro quotienscunque terrenis pascitur vel
letatur, ad operandum mala fortior reparatur.  Quod videns
Hercules, idest spiritus, carnem elevat a terrenis, subtrahendo
sibi ea que sunt fomenta peccati.  Nam secundum Terrentium, ut
dicit Tullius in secundo libro ^De Natura Deorum~ {^De Natura
Deorum~ II. 60}: <Sine Cerere et Libero friget Venus>, idest sine
cibo et potu.  Quanto ergo magis cum cibo et potu contra spiritum
audacter exurget.  Sed spiritus aufert sibi terrena et in aere
ipsam necat, dum peccato mortuam ipsam reddit.  Ita, ut talibus
dicat Apostolus: Mortui enim estis et vita vestra abscondita est
cum Christo, qui scilicet in aere extitit crucifixus {^Ad
Colossenses~ 3.3}.  Allegorice vero, per Herculem accipe
Christum, per Antheum vero dyabolum, cum quo Christus pugnavit in
monte et in cruce, et finaliter expugnavit.

	Decimus labor fuit quando Cachum in monte Aventino clava
percussit, cuius fabulam ponit Ovidius in libro ^Fastorum~
{^Fast.~ I. 550 ff.} et Virgilius in {*VIII+o~*} libro
^Eneydorum.~  Fuit autem Cachus quidam homo monstruosus, qui per
os ignem evomebat.  Manebat autem in Aventino monte, cunctos
transeuntes spolians et occidens; cuius pater fingebatur esse
Vulcanus.  Cum autem Hercules rediret de Yspania, victo Gerione,
ducens armenta boum, iste Caccus quatuor pulcerrimos boves
totidemque iuvencas Herculi furatus est.  Et ne furtum suum
pateret, traxit illos boves per caudas in antrum suum, ut potius
viderentur exisse quam intrasse.  Hercules autem, querens
armentum, per mugitum unius bovis deprehendit furtum. 
Accedensque ad speluncam Cacchi, ipsum extraxit et interfecit;
per cuius mortem placata est ira Evandri et tota patria quietata. 
Ideo ait: Cachus Evandri satiavit iras.  Ad licteram, iste Cachus
fuit pessimus latro qui in monte habitans Aventino totam
contratam rapinis et incendiis devastabat.  Ideo fingitur filius
fuisse Vulcani, et quod ignem ore evomeret; quem tandem Hercules,
quia furatus fuerat sibi boves, sue clave ictibus interfecit. 
Hec ystoria habetur plenius supra, cantu XXV {*vv. 25-27*}.

	Undecimus labor fuit quando aprum setigerum, qui totam
Caledoniam devastabat, post multos labores corporis et anxietatem
animi interfecit.  Ideo ait: <Setiger spumis humeros notavit>. 
Cuius fabulam sive ystoriam narrat Ovidius VIII+o~ libro ^Meth.~
{^Met.~ IX. 192; VIII. 445 ff.} quam habebis infra in secunda
cantica cantu [XXV {*vv. 22-23*}] in istoria Meleagri.

	Duodecimus et ultimus labor Herculis est quod fingitur
substentare celum.  Ideo ait:

     Ultimus celum labor irreflexo
     Substulit collo pretiumque rursus
     Ultimi celum meruit laboris.

	Fabula talis est: Quidam gigas qui vocabatur Athlas
portare celum fingitur a poetis.  Qui in giganthomantia, idest in
pugna gigantum contra deos, de qua pugna fit mentio primo et
quinto libro ^Meth.~, fatigatus rogavit Herculem, qui post alios
labores ad eum venit, ut celum supportaret dum ipse aliqualiter
respiraret.  Qui Hercules tanto oneri se supponens, illud
inflexibiliter supportavit; unde et propter hoc meruit deificari. 
Huius autem fabule veritas talis est: Athlas fuit quidam magnus
astrologus qui supportare celum dicitur, quia celestium scientia
plenus fuit.  Quo respirante, Hercules celum portat, quia post
mortem Athlantis, que est respiratio et requies philosophie a
laboribus huius vite, Hercules celestium contemplationi vacavit. 
Et hic fuit ultimus labor quia theorica, etsi dignitatem precedat
praticam, tempore tamen est posterior.  Quia prius domanda sunt
vitia, que per monstra figurantur, quam quieti theorice possit
homo vacare.  Sed hic est notandum, positis Herculis laboribus
universis, quod non debemus credere quod Hercules fuerit unus
solus homo, qui omnes istos labores subiverit universos.  Nam, ut
vult beatus Augustinus in libro ^De Civitate Dei~, multi fuerunt
Hercules.  Potest etiam esse quod istud nomen Hercules erat
cognomen virorum fortium et magnorum, qui virtute et audacia
ceteros excellebant.  Nam sicut Egyptii vocant dominos suos
Pharaones, et Romani vocant suos dominos Cesares, et Greci
sapientes viros vocant philosophos, ita homines fortes et audaces
vocant Hercules.  Et hoc patet per undecimum laborem, qui fuit
interfectio apri.  Nam illa interfectio facta fuit a Meleagro, ut
patet per Ovidium, VIII libro ^Meth.~ Boetius autem illud factum
attribuit Herculi.  Patet ergo quod istud nomen Hercules est
cognomen viri fortis; et sic vocat Meleagrum Herculem.  Beatus
etiam Augustinus dicit, eodem libro, quod Sanson, qui fuit
duodecimus iudex in Israel, propter suam mirabilem fortitudinem
putatus est Hercules.  Putabant itaque antiqui quod illi
singulares homines qui singularia faciebant, sicut est pugnare
cum feris et debellare tyrannos, essent Hercules, idest ipsos
putabant mirabiliter virtuosos.  Seneca vero, ultimo libro suarum
tragediarum, videtur ponere quod facta Herculis sint figure
divine, idest teneant figuram de deo.  Unde deum sub nomine
Herculis invocat, dicens:

     Sed tu domitor magne ferarum
     Orbis simul placator ades
     Nunc quoque nostras respice terras,
     Et si qua nova bellua vultu
     Quatiet populos terrore gravi,
     Tu fulminibus frange trisulcis.

                        {^Hercules Oetaeus~ 1989-1994}

	|106-108.~  ^SEXTA COMPARATIO.~  Lictera plana est.

	|112-114.~  Alla est quedam mensura apud Gallicos
mensurandi pannos, que continet duas ulnas, sive duo brachia.

	|115-118.~  Verba sunt Virgilii ad Antheum; in quibus
verbis ipsum taliter deprecatur: O tu qui in fortunata valle,
idest in planitie Libie, que fecit Scipionem heredem glorie,
quando Anibal fugit ab ipso prostratus et debellatus, iam duxisti
mille leones pro preda, etc.  Ystoriam istam de Scipione et
Anibale plene tractat Titus Livius in decada ^De Secundo Bello
Punico~ {^Ab Urbe Condita~, Lib.  XXI-XXV}, sed quia longissima
materia est, ideo ipsam abbreviabimus iuxta posse.  Anibal enim,
propter odium Romanorum, sedecim annis Ytaliam bello pressit.  Et
in isto annorum spatio vires romanas adeo debellavit, et
specialiter apud Cannas, quod Roma fuit in articulo quasi mortis. 
Sed magna probitate et industri prudentia Scipionis, qui suam
patriam in cineres redigi non est passus, Roma non solum manus
ipsius hostis evasit, sed insuper de ipso hoste et sua civitate
Cartagine victoriosissime triumphavit.  Nam dictus Scipio quartum
et vigesimum annum agens contra Cartaginensium potentiam se
potenter opposuit, exercitum ytalicum congregavit, in Affricam
transmeavit et prope Cartaginem romana castra locavit. 
Cartaginenses vero, quando romanas aquilas ex eorum menibus
conspexerunt, pro Anibale mittunt, ut cum exercitu quem habebat
in Ytalia ad patriam remearet; qui, cum ad affricana litora e
navibus descendisset, ad colloquium cum Scipione convenit, volens
sine periculo gladii pacem componere cum Romanis.  At Scipio, vir
prudentissimus, considerans et attendens quanta mala in Ytalia
Anibal fuerat operatus, et quod fides aliqua ab ipsis affricanis
non fuerat observata, eius verba exaudire contempsit.  Sed ait:
Crastina die scietur in mundo que civitatum istarum duarum,
Cartaginis sive Rome, debet universis gentibus iura dare.  Dehinc
alio die ante menia Cartaginensium est pugnatum; in qua pugna
Cartaginenses ipsi totaliter defecerunt.  Anibal vero cum paucis
equitibus inter tumultum elapsus fugit.  Cesa sunt eo die de
Cartaginensibus supra viginti milia; par fere numerus captus est. 
Ex qua victoria Romani facti sunt, duce Scipione, domini orbis
terre; Scipio vero ad laudem et gloriam suam dictus est ex illa
victoria affricana Affricanus.  Ideo in textu hic ponitur heres
glorie esse factus; nam secundum Tullium, gloria est frequens
fama cum laude.  Et iste Scipio, qui dicitur superior Affricanus,
super omnes Romanos fama et gloria frequentatur.  Fuit et alius
Scipio nepos suus, qui dictus est etiam posterior Affricanus,
quia Cartaginem ipsam caput affricani imperii omnino delevit. 
Nam primus ipsam domuit, sed posterior ipsam delevit.

	|119-121.~  Verba sunt Virgilii ad Antheum in quibus
verbis, ut suam benevolentiam captet, in duobus ipsum commendat. 
Et primo in pugna leonum, quia leones in vita sua, sicut dictum
est superius, venabatur.  Secundo, quod si interfuisset in pugna
Flegre cum suis fratribus, idest gygantibus, contra Iovem, quod
ipsi filii terre Iovem protinus devicissent.  Dicuntur autem
gigantes filii esse terre quia, secundum fabulas, geniti sunt a
terra contra deos irata.  Secundum vero veritatem, filii sunt
terre quia omnis carnalis potentia de terra oritur et de terra
vires summit, ut in ystoria ipsius Anthei superius est expressum:
ideo ^gigantes~, idest a terra ^geniti~, appellantur.  Nam ^geos~
grece <terra> latine.  Sed circa istam partem oritur questio,
utrum scilicet sit verum quod gigantes fuerint; quia multi
credunt quod quicquid dicitur de gigantibus sit protinus
fabulosum.  Et dicendum quod sine aliquo ambiguo gigantes multis
et diversis temporibus fuerunt in mundo.  Et primo invenimus in
Sacra Scriptura quod gigantes fuerunt ante diluvium.  Dicit enim
Moyses in libro Genesis, ubi tractat de diluvio et causis ipsius,
quod cum cepissent homines multiplicari super terram, viderunt
filii dei, idest filii Seth, filias hominum, de stirpe Cayn, et
victi concupiscentia acceperunt eas uxores, et nati sunt inde
gigantes.  Iosephus autem dicit quod multi angeli, cum mulieribus
coeuntes, iniuriosos filios genuerunt; qui propter confidentiam
sue fortitudinis, gigantes a Grecis dicti sunt.  Methodius etiam,
tractans de causa diluvii, dicit quod filii Seth concupierunt
filias Cayn, ex quibus nati sunt gigantes.  Magister vero in
ystoria scolastica dicit: Potuit etiam esse ut incubi demones
genuerunt gigantes a magnitudine corporum denominatos; sic dictos
a ^geos~ quod est <terra>, sed et immanitati corporum respondebat
immanitas animorum.  Incubi vero sunt demones qui de nocte solent
opprimere mulieres.  Succubi autem sunt demones qui in specie
mulierum se in somnio subiciunt viris.  Post diluvium vero nati
sunt alii gigantes in Ebron.  Et post fuerunt in Thannis,
civitate Egypti, a qua civitate et titanes dicti sunt.  De quorum
stirpe fuit Enachim, cuius filii habitaverunt in Ebron, de quibus
ortus est Golias, quem David occidit dum esset puer in funda et
lapide, ut habetur in primo libro Regum.  Legimus etiam, in libro
Numerorum, quod Moyses ex precepto Dei misit de deserto Pharan
XII exploratores in terram promissionis; qui ascendentes
exploraverunt terram, et venientes in Ebron, viderunt tres viros
de genere Enach, vel Enachim, idest de genere giganteo, quales
etiam viderant in Thannis, civitate Egypti.

	Fuit autem Ebron, ut dicit Magister ystoriarum, VII annis
edificata ante urbem Thannis.  Unde et ab Ebron semen giganteum
in Egiptum creditur descendisse.  Reversi autem exploratores ad
Moysen, dixerunt ad populum: Terra quam lustravimus habet
cultores fortissimos, urbes grandes et muratas.  Stirpem quoque
Enach vidimus ibi, quibus nos comparati quasi locuste videbamur. 
In ystoriis etiam Grecorum legitur quod, tempore Iovis, regis
Cretensis, multi gigantes contra ipsum Iovem, ut dictum est, apud
Flegram convenerunt.  Tempore etiam gratie, idest postquam
Christus venit in mundum, in sacris libris reperimus sanctum
Christoforum gygantem fuisse; ubi nota, Lucane, quod nullum
gigantem sanctum invenimus nisi istum.  Et ad hoc accipe unum
versum, quem ad pedes unius picture ipsius sancti Christofori
vidi Rome:

     Solus de sanctis formam tenet iste gigantis.

	Et sic patet quod multis et diversis temporibus fuerunt
vere gigantes.  Sed quia malitia hominum nimium crevit in terris,
ad hoc ut ipsa malitia, si cum fortitudine gigantea coniuncta
fuisset, mundo ultra modum nequiter nocuisset, ideo divina pietas
providens ipsi mundo tale semen de terra protinus extirpavit. 
Ideo bene autor in superioribus ait:

     Natura certo, quando lasci@o l'arte
     di s@i fatti animali, assai f$e bene
     per torre tali executori a Marte.
     Et s'ella d'elefanti et di balene
     non si pente, chi guarda sottilmente,
     pi@u giusta et pi@u discreta la ne tene;
     ch$e dove l'argomento de la mente
     si giunge al mal volere et a la possa,
     nessun riparo vi po' far la gente.

                        (^Inf.~ XXXI. 49-57)

	|124.  Non ci far ire a Titio n@e a Tifo.~  In isto loco
facit autor mentionem de duobus gigantibus valde summis, quorum
primus vocatus est Titius, qui fuit adeo magnus, quod novem
iugera terre in longitudine sui corporis occupabat.  Unde
Virgilius, VI+o~ libro ^Eneydorum~:

     Nec non et Tition, Terre omniparentis alumnum,
     Cernere erat, per [^sic~] novem cui iugera corpus
     porrigitur.

                        {^Aeneid~ VI. 595-597 (^adapted~)}

Alter vero vocatus est Thifeus, sed propter rimam dicitur hic
Tyfus, figura interveniente que dicitur ^sincopa.~  Fuit autem
iste Thifeus inter omnes gygantes mirabilis fortitudinis et
audacie contra Iovem.  De quo narrant poete quod in pugna apud
Flegram, quia contra deos fortiter egit, sub insula Trinacrie,
idest Sicilie, sit vivus sepultus.  Et dicunt quod est tante
longitudinis, quod iacendo resupinus totam insulam occupat suis
membris.  Iacet enim resupinus, tenens caput ad orientem, pedes
ad occidentem, manum dextram extensam ad aquilonem sive
tramontanam, sinistram vero ad austrum sive meridiem.  Et hoc
secundum descriptionem dicte insule, que est triangulata ad modum
unius scuti; et in quolibet angulo habet unum promuntorium, idest
montem.  Ex parte enim aquilonis, ut ait beatus Ysidorus,
XIIII+o~ libro ^Eth.~ {^Etym.~ XIV. vii. 4}, et Ovidius, V
^Meth.~ {^Met.~ V. 530} habet quoddam promuntorium quod dicitur
Pelorus, dictum, secundum Salustium, a quodam gubernatore
Anibalis nomine Peloro, in monte illo sepulto.  Ex parte vero
australi habet promuntorium quod dicitur Pachinus, sive Pachinum,
ab aeris crassitudine sic vocatum; nam pinguis et crassus est, et
perflatur {^Br.~ inserts ^ab~} austro.  Ex parte autem occidentis
habet promuntorium nomine Lilibeum, denominatum a quadam civitate
eiusdem nominis antiquitus sic vocata.  In medio vero Pachini et
Pelori, ex parte scilicet orientis, est Mons Ethne, qui vulgo
dicitur Mongibello.  Thypheus ibi sepultus, secundum fictionem
poetarum, tenet caput ad orientem sub Ethna, manum dexteram ad
Pelorum, sinistram ad Pachinum, et pedes et crura extensa ad
Lilibeum.  Unde Ovidius, V+o~ libro ^Methamorfoseos.~

     Vasta giganteis iniecta est insula membris
     Trinacris et magnis subiectum molibus urget
     Etherias ausum sperare Thyphoea sedes.
     Nititur ille quidem pugnatque resurgere sepe,
     Dextra sed Ausonio manus est subiecta Peloro,
     Leva, Pachine, tibi, Lilibeo crura premuntur,
     Degravat Ethna caput, sub qua resupinus arenas
     Eiectat, flammamque fero vomit ore Typheus.

                        {^Met.~ V. 346-353}

	Adhuc volo quod attente tu notes quod poete sive vere
cognoverunt, sive enigmatice somniarunt, multa cum fide catholica
persenserunt, ut superius etiam dictum est.  Nam Sacra Pagina
ponit quod gigantes, seu genus humanum, sub ducatu gyganteo
turrem edificaverit {^Br.~ edificavunt} ut ascendere possent in
celum, et quod eorum superbia fuit a Deo punita.  Unde Iob {^Iob~
26.5}: Gigantes gemunt sub aquis, idest in profundo inferni, ubi
est magnum gelu, quia quanto locus magis distat a celo, tanto
frigidior iudicatur.  Simili modo poete ponunt gygantes in talem
superbiam exarsisse, quod in celum ascendere voluerunt, et quod a
Iove sint {^Br.~ sunt} fulminati et in profundum inferni deiecti. 
Unde Virgilius, VI+o~ ^Eneydorum~, ubi tractat de pena gigantum
ait:

     Hoc {Mss. have ^hic~} genus antiquum Terre, Thitania proles,
     Fulmine deiecti fundo volvuntur in ymo.

                        {^Aeneid~ VI. 580-581}

	|125.  questi puo dar di quel che qui si brama.~ 
Moraliter omnes superbi nominari appetunt et laudari.  Ideo
Virgilius ait ad Antheum, ut ipsius patrocinium valeat impetrare:
<Iste, qui vivus est, te poterit superius collaudare, et de te
nova portare, quod scilicet inter omnes alios gigantes catenis
ligatos tu solus solutus existis>.  Sed si queris quare solus
Antheus est solutus et non ligatus ut alii, duplex potest ratio
assignari.  Prima est licteralis; secunda vero allegorica vel
moralis.  Licteralis ratio ista est, ut scilicet sit qui possit
proditorum animas deponere in profundum.  Alia ratio est quia
Antheus in pugna Flegre non affuit: et ideo brachia que contra
deos non movit, ligata non habet. 

	|126-135.~  Cetera plana sunt.

	|136-139.  Qual pare a riguardar la Carisenda.~ 
Carisenda est quedam turris in Bononia, que ex una parte
mirabiliter pendet, in tantum quod quando nubes aliqua super
ipsam e contrario vadit, videtur desubter aspicientibus quod ipsa
corruat Carisenda.  Exemplificat hic autor et dicit quod talis
fuit sibi visus Antheus quando se inclinavit ad Virgilium
capiendum.  Cetera plana sunt.

	^SEPTIMA COMPARATIO.~  Lictera plana est.

	|145.  et com'arbore in nave si lev@o.~  ^OCTAVA
COMPARATIO.~  Postquam Antheus deposuit in profundum putei
Virgilium et autorem, se in altum erexit, sicut malum navis
elevatur in navi.
